༄༅། །བསམ་གཟུགས་ཀྱི་མཐའ་དཔྱོད་འབྲིང་པོ་
ཞེས་བྱ་བ་བཞུགས་སོ། །
ཐུགས་སྲས་ངག་དབང་བཀྲ་ཤིས།
སེར་གཙག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་།

གླེང་གཞི།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང་། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས། བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང༌། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང་། སྒྲ་བསྒྱུར་སློབ་གྲྭ་ཐོག་མར་བཙུགས་
ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་རིག་པ་
གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་རིག་མཛོད་
བརྒྱའི་སྒོ་འཕར་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་འདིར་འཆད་
རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་བྱོན་པ་
རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་བསྟན་
བཅོས་ཐམས༌ཅད༌འུ༌ཅག༌ལྟ༌བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་བས།
བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་དཔངས་

བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང་། དགོན་སྡེ་དང་། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང༌།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང་། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང་། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང༌། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང་། ཞིབ་འཇུག་ཚན་པ་ཁག་དང་། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན།
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང་། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

བསེ་དཀའ་བཅུ་བ་ངག་དབང་བཀྲ་ཤིས་སམ་ཐུགས་སྲས་ངག་དབང་
བཀྲ་ཤིས་མཆོག་ནི་ཡབ་རིན་ཆེན་སྐྱབས་དང་ཡུམ་སྙིང་བྱམས་གཉིས་ཀྱི་སྲས་
སུ་རབ་བྱུང་བཅུ་གཅིག་པའི་ས་རྟ་སྟེ་སྤྱི་ལོ་༡༦༧༨ ལོར་སྐུ་འཁྲུངས།
གྲུབ་ཆེན་སྐལ་ལྡན་རྒྱ་མཚོའི་དངོས་སློབ་མགར་གོང་ཆོས་ལྡན་རྒྱ་མཚོའི་དྲུང་
དུ་རབ་བྱུང་གི་སྡོམ་པ་བཞེས་ནས་མཚན་སྦྱིན་པ་རྒྱ་མཚོ་ཞེས་གསོལ།
དགུང་ལོ་བཅུ་དྲུག་པར་ཡུལ་དབུས་སུ་བྱོན། བཀྲ་ཤིས་སྒོ་མང་གི་
ཆོས་གྲྭཪ་དཔོན་སློབ་དོན་གྲུབ་རྒྱ་མཚོའི་དྲུང་དུ་བསྡུས་གྲྭའི་ཚིག་བཞག་
མནོས། དང་པོར་བུམ་པའི་ལྡོག་པ་བུམ་པ་དང་མི་འགལ་ཚུལ་དཔྱོད་ཚུགས་
པ་ནས་རིམ་གྱིས་རིགས་ལམ་ལྷག་མ་ཐམས་ཅད་ལ་དཔྱོད་ཚུགས་པ་དང་མྱུར་
དུ་རྟོགས་པ་བྱུང་ཞིང་འདི་ནས་བཟུང་སྟེ་འཇམ་དཔལ་དབྱངས་ཀྱི་གཟིགས་
སྣང་ནམ་འདོད་དུ་འཆར་བཞིན་ཡོད་པར་རྗེ་ཉིད་ཀྱི་དངོས་སློབ་དགེ་བཤེས་
བསྟན་འཛིན་རྒྱ་མཚོས་མཛད་པའི་རྣམ་ཐར་བདུད་རྩིའི་ཆར་འབེབས་ལས་
བཤད།
དགུང་ལོ་བཅུ་བདུན་པར་སྟག་ཚང་རྭ་བ་སྟོད་དུ་ཕེབས། རྗེ་རིན་པོ་
ཆེས་གསན་སྦྱོང་མཛད་སྐབས་ཡོད་རྟོགས་མེད་རྟོགས་ཀྱི་ཚིག་བཞག་སྐྱོར
བཞིན་ཤིང་སྡོང་ཞིག་ལ་བསྐོར་བ་མཛད་པས་ཤིང་སྡོང་སྟེང་དུ་ཡོད་པར་
རྟོགས་པའི་ཚད་མ་སོགས་ཀྱི་ཡིག་འབྲུ་ཕེབས་པ་སྙིང་པོར་བྱས་ནས་ས་འབུམ་
ལ་བ་ཞིག་བའེངས་

པ་ལ་རྗེ་ཡི་རྟག་པར་རྟོགས་པའི་ཚད་ཁང་དུ་གྲགས། དེ་ལ་སྐོར་བ་བྱེད་སྲོལ་ལྟར་
རྗེ་འདིས་ཀྱང་ལོ་གཅིག་དང་ཟླ་བ་ཁ་ཤས་ཀྱི་རིང་ལ་འཛིན་གྲྭ་གསུམ་གྱི་ཚིག་
བཞག་ཐུགས་འཛིན་གནང་སྟེ་བསྡུས་ཚན་རེ་རེ་ལ་གྲངས་བཟུང་ནས་བརྒྱ་སྟོང་
སོགས་ཀྱི་བར་དུ་སྐྱོར་སྦྱང་བྱས་ཞིང་ཞབས་ལ་ཁྲག་རྡོལ་གྱི་བར་དུ་རྟག་པར་
རྟོགས་པའི་ཚད་ཁང་ལ་སྐོར་བ་མཛད་པ་སོགས་བརྩོན་པ་ཆུ་བོའི་རྒྱུན་བཞིན་དུ་
བསྟེན་པས་བློ་གསལ་བྱེ་བའི་དབུས་ན་ལུང་རིགས་སྨྲ་བ་ལ་ཟླ་མེད་པའི་གོ་འཕང་
བརྙེས། འདི་སྐབས་ཚད་མ་སྡེ་བདུན་གྱི་དོན་ཐམས་ཅད་དེའི་ཚིག་ཉུང་ངུ་རེའི་ནང་
དུ་ཡང་སྡུད་ཐུབ་པ་དང༌། ཚིག་རེ་རེས་ཀྱང་དོན་ཡོངས་རྫོགས་རེ་ཟློས་སྐྱོན་མེད་
པར་འཆར་ཐུབ་པ་སོགས་ཉམས་འོག་ཏུ་ཚུད་པ་ཞིག་བྱུང་གསུངས།
སླར་བཀྲིས་སྒོམ་མང་དུ་ཕེབས་ཏེ་དཔོན་སློབ་འོད་ཟེར་རྒྱ་མཚོའི་དྲུང་
ནས་སྐབས་བརྒྱད་ཀའི་ཚིག་བཞག་ཡོངས་རྫོགས་དང་། དབུ་མ་ཡང་གསན་ཅིང་
ཕར་ཕྱིན་གདོང་ལྔའི་སྒྲ་དབྱངས། ཉི་མ་ཐང་བའི་དབུ་མའི་ཟུར་བཀོལ། སྟག་ལུང་
གྲགས་པའི་དབུ་མ་ཡོངས་རྫོགས་བཅས་ཐུགས་འཛིན་མཛད། ཡང་བསྐྱར་འཛིན་
གྲྭ་གཤམ་དུ་བབས་ཏེ་ཀུན་མཁྱེན་འཇམ་དབྱངས་བཞད་པའི་དྲུང་ནས་དབུ་མ་
ཡོངས་རྫོགས་ཀྱི་བརྩི་བཞག་བཤད་པ་དང་བཅས་གསན་ཅིང་། ལུང་རིགས་གཏེར་
མཛོད་སོགས་ཀྱི་སྨད་ཆ་ཡོངས་རྫོགས་དང་སྟོད་ཆ་སེམས་བསྐྱེད་གསུམ་པའི་བར་
དུ་ཐུགས་འཛིན་མཛད། དེ་དུས་སྐྱོར་སྦྱང་དཔེ་གཟིགས་ཕྱག་སྦྱང་མཆོད་འབུལ་
སོགས་ལ་ཉིན་མཚན་ཁོར་མོ་ཡུག་ཏུ་གཞོལ་བས་སྐུ་ཟླ་བློ་བཟང་དར་རྒྱས་ཀྱིས་
ཁྱེད་འདི་ལྟར་འབད་པའི་དགོས་པ་ཅི་ཡིན་ཞེས་དྲིས་པ་ལ་འཛུམ་པ་ཞིག་མཛད་

ནས་ལྟ་བའི་བག་ཆགས་ཨེ་ཐེབས་ཡིན་ཞེས་གསུངས། མནལ་ལམ་དུ་བྱ་རྒོད་
ཕུང་པོའི་རིར་ཡང་ཡང་སླེབས་པ་དང་། གཙུག་ལག་ཁང་ཞིག་ན་ཀླུ་སྒྲུབ་བཞུགས་
པའི་མདུན་དུ་སླེབས་ཀྱང་དར་དཀར་གྱི་ཡོལ་བ་ཞིག་གིས་བསྒྲིབས་འདུག་པ་
སོགས་ཡང་ཡང་རྨིས་པ་ཀུན་མཁྱེན་གོང་མའི་དྲུང་དུ་ཞུས་པར། ཁྱེད་ལ་སྟོང་ཉིད་
དོན་སྤྱིའི་ཚུལ་གྱིས་རྟོགས་པའི་སྐལ་བ་ཡོད་པ་སྣང་ཞེས་གསུངས། དེ་ལྟར་
སྦྱངས་པས་དགུང་ལོ་ཉེར་དྲུག་གི་ཚེ་ལྟ་བ་འཁྲུལ་མེད་དུ་བརྙེས་པར་རྣམ་ཐར་
ལས་གསུངས་སོ། །འདུལ་མཛོད་ལ་ཡང་ཡིག་ཆ་གསར་པའི་ཐལ་ཕྲེང་ཡོངས་
རྫོགས་དང༌། ཆོས་མངོན་རིན་ཆེན་འདྲེན་པའི་ཤིང་རྟ་སོགས་ཐུགས་འཛིན་མཛད་
ནས་ཞིབ་ཏུ་སྦྱངས་ཤིང་། གསང་ཕུར་དཀའ་བཅུའི་མཚན་བཏགས་ཀྱང་
མཛད། ཐུགས་གཉེར་གྱི་སྐབས་འདི་དག་ཏུ་ར་སྐོར་དུ་མཚན་སྐྱོང་གྱི་ཚེ་གཟིམ་
སྐྱོར་བས་ཕ་བོང་དེ་རྡོ་སྣོད་ཆེན་པོ་ལྟ་བུ་ཞིག་ཏུ་སོང་བ་དུས་ཕྱིས་བར་ཀླུ་འབུམ་
ཁང་ཚན་གྱི་ནང་ཡོད་ཅེས་ཐོས། ཡང་གཟིམ་སྤྱིལ་ནང་དུ་མཚན་སྐོར་གྱི་ཚེ་མགྲིན་
པ་ལ་ཐག་པ་བཏགས་ནས་ལྕམ་གྱི་གསེབ་ཏུ་བཏགས་པའི་ཐག་པ་དང་མཆར་བུས་
སྦྲེལ་ཏེ་བརྩི་བཞག་སྐྱོར་བར་མཛད་པས་མགྲིན་པ་ཤ་རྨེན་དུ་སོང་། ཤར་གྲུབ་ཆེན་
སྐལ་ལྡན་རྒྱ་མཚོའི་སྤྲུལ་སྐུ་ངག་དབང་འཕྲིན་ལས་རྒྱ་མཚོ་དབུས་སུ་བྱོན་ཡོད་
པས་རྗེ་འདི་བསྙེན་རྫོགས་མ་ཐོབ་པར་འཆི་བ་ལ་སེམས་འཚེར་ཡོད་པ་གསན་ནས་
ཆོས་གོས་ཞིག་གནང༌། མིང་ལ་དགེ་སློང་ངག་དབང་བཀྲ་ཤིས་ཞེས་བཏགས། རྗེ་
འདི་ལན་ཅིག་སྐུ་ལ་བསྙུང་གཞི་དྲག་པོ་བྱུང་སྟེ་ཀུན་གྱིས་མི་འཚོ་བར་ཐག་བཅད་

དེ་འབྲས་སྤུངས་དགེ་འཕེལ་དུ་ཀུན་མཁྱེན་གོང་མའི་དྲུང་དུ་སྐྱབས་འཇུག་ཞུ་བར་
བཏང་བས་དགྱེས་བཞིན་དུ་སྲུང་མདུད་དང་བུམ་ཆུ་གནང༌། ཚུར་འོངས་དུས་ཕྱི་
དབུགས་ཆད་ནས་མལ་སོགས་སྤོས་ཚར་ཀྱང་སྲུང་མདུད་བཅིང་བུམ་ཆུ་ཁར་
བླུགས་མ་ཐག་དྲན་པ་རྙེད་ཅིང་ཞལ་དབུགས་རྒྱུ་བ་བྱུང༌། དྲན་པ་རྙེད་མ་ཐག་
མཆེད་གྲོགས་རྣམས་ཀྱིས་དགེ་སློང་ངག་དབང་བཀྲ་ཤིས་ཞེས་འབོད་པ་སོགས་ཀྱི་
རྟེན་འབྲེལ་བསྒྲིགས་པ་ལྟར་མ་འགྱངས་བར་ཀུན་མཁྱེན་མཆོག་གི་དྲུང་དུ་བསྙེན་
པར་རྫོགས་ཤིང་མཚན་ཡང་ངག་དབང་བཀྲ་ཤིས་ཞེས་གསོལ། ཕྱིས་སུ་ཀུན་
མཁྱེན་བླ་མ་མཆོག་ནས་བཀའ་བཀྱོན་གནང་དུས་ཞིག་ཁྱོད་ངས་བར་དོ་ནས་ཁྲིད་
འོང་བ་ཡིན་གསུངས།
དགུང་ལོ་ཉེར་དགུ་བར་དཔལ་ལྡན་སྨད་རྒྱུད་གྲྭ་ཚང་དུ་ཕེབས། སོ་སོ་
སྐྱེ་བོའི་བློ་ལ་ངེས་པ་མེད་པས་དམ་བཅའ་ཞིག་བྱེད་དགོས་དགོངས་སྟེ་སྔགས་ཀྱི་
སློབ་གཉེར་གཤའ་མ་ཞིག་མ་བྱུང་བར་དུ་རྣམ་རྟོག་གཞན་གྱིས་མཚམས་བཅད་ན་
ཆོས་སྐྱོང་གིས་ཚར་ཆོད་ཅེས་དམ་བཅའ་མཛད། ཊཱིཀ་ཆུང་སྐྱོར་དཔོན་མཛད་དེ་ལོ་
དེར་ཊཱིཀ་ཆུང་ལེའུ་དགུ་པའི་མཚམས་སྦྱར་བར་དང་། དེའི་ཕྱི་ལོ་ཊཱིཀ་ཆེན་ཡོངས་
རྫོགས་ཐུགས་འཛིན་གནང༌། མཁས་ཤིང་གྲུབ་པའི་དབང་ཕྱུག་བྱང་རྩེ་ཆོས་རྗེ་དགེ་
འདུན་ཕུན་ཚོགས་པའི་དྲུང་དུ་བདེ་གསང་སོགས་རྒྱུད་སྡེ་དུ་མ་ལ་གསན་བསམ་རྒྱ་
ཆེན་པོ་མཛད་པས་གསང་སྔགས་རྡོ་རྗེ་ཐེག་པའི་གནད་ལ་འཕྱུག་མེད་ཀྱི་གཟེར་
ཐེབས་པ་བྱུང༌། ཁྱད་པར་ཆོས་རྗེ་དེ་ཉིད་དང་ཀུན་མཁྱེན་འཇམ་དབྱངས་བཞད་
པའི་རྡོ་རྗེ་རྣམ་གཉིས་ཀྱི་དྲུང་དུ་འགྲེལ་བ་བཞི་སྦྲགས་ཀྱི་གཟབ་བཤད་ལན་མང་

པོར་གསན་པས་ཕྱིས་མདོ་སྨད་བཀྲ་ཤིས་འཁྱིལ་དུ་རྒྱུད་ཀྱི་བཤད་པ་གནང་སྐབས་
ས་ཁུངས་སྒྲིག་ལུགས། ས་བཅད་འགྲེལ་ཚུལ། རྒྱུད་དོན་འགྲེལ་རྐྱང་གིས་རྫོགས་
མི་རྫོགས། ཁ་སྐོང་ཡོད་མེད་ཀྱི་ཁྱད་པར། མཆན་སྤྲགས་ཚུལ་བྱ་རྐང་མ་དང་
མཐིང་རྐང་མ་དང༌། འཕར་མ་སོགས་སྔོན་གྱི་སྔགས་པ་རྒན་པོ་དུ་མའི་སྤྱོད་ཡུལ་
དུ་མ་གྱུར་པའི་ལེགས་བཤད་ཀྱི་བགོ་སྐལ་རྒྱ་ཆེར་བསྩལ་སྣང་། དེ་ཀའི་ཞར་ལ་
འདོན་རྟ་དབྱངས་གར་ཐིག་སོགས་ཀྱི་ཕྱག་ལེན་ཕྲ་མོ་ཚུན་ཆད་ཞིབ་པར་
སྦྱངས། ཆུ་མིག་ལུང་དུ་རིམ་ལྔའི་དམར་ཁྲིད་སྐྱོང་སྐབས་རླུང་གེགས་ཅུང་ཟད་
བྱུང་ཡང་བླ་མ་ཡི་དམ་དབྱེར་མེད་ལ་གསོལ་བ་དྲག་ཏུ་བཏབ་པས་ཉ་གཅིག་འོག་
སྒོའི་ནང་ཞུགས་པའི་སྣང་བ་བྱུང་སྟེ་གེགས་ལས་གྲོལ། དེ་ནི་ཨ་བ་དྷུ་ཏིའི་ནང་དུ་
རླུང་ཞུགས་གནས་ཐིམ་གསུམ་བྱས་པ་ལས་བྱུང་བའི་འོད་གསལ་གྱི་ཉི་མ་འཆར་
བའི་སྔ་ལྟས་སུ་གསང་སྔགས་མཁྱེན་པ་རྣམས་གསུང༌། ཆོས་གྲྭར་ཕེབས་པའི་སྔ་
ཕྱི་འདི་དག་ཏུ་ཆོས་བཀའ་ཡང་མང་དུ་གསན་ཅིང༌། ཁྱད་པར་ཀུན་མཁྱེན་ཆེན་པོ་
འཇམ་དབྱངས་བཤད་པའི་རྡོ་རྗེ་རིགས་ཀྱི་ཅོད་པན་དུ་བཟུང་སྟེ། བཀའ་པོད་ལྔའི་
དཀའ་གནས་སོ་སོར་དཔེ་ཁྲིད་དོགས་གཅོད་དྲི་གཏུག་ཡང་ཡང་མཛད་པས་ཀུན་
མཁྱེན་མཆོག་ཀྱང་ཡོན་ཏན་ཀྱིས་ཐུགས་ཁེངས་པའི་དགྱེས་ཉམས་ཆེ།
སྔོན་ཨ་མ་ལབ་སྒྲོན་གྱི་སྤྱན་སྔར་ཐུགས་སྨོན་མཛད་པའི་འབྲས་བུ་སྨིན་
པའི་དུས་བབས་ཀྱིས་དགུང་ལོ་སོ་གཉིས་པར་ཀུན་མཁྱེན་རིན་པོ་ཆེའི་ཞབས་ཕྱིར་
མདོ་སྨད་དུ་བྱོན། ལམ་བར་དུ་ཕྱག་གཡོག་གང་དགོས་ཞུས་པའི་ཞར་ལ་ཉིན་མོ་
མདོ་སྔགས་ཀྱི་དཀའ་གནད་ལ་དོགས་གཅོད་དང་། མཚན་མོ་གཟིམ་གུར་ལ་ཕྱག་

སྐོར་གྱི་ངང་ནས་པོ་ཏི་ལྔའི་སྐྱོར་སྦྱང་མཛད་པས་སྔར་ལས་ཀྱང་དགྱེས་པ་དཔག་
མེད་མཛད།བྱོན་ནས་ཀྱང་ཀུན་མཁྱེན་མཆོག་གི་དྲུང་ནས་མདོ་ཕྱོགས་བརྒྱད་སྟོང་
དོན་བསྡུས།འཕགས་སེང་གི་སྣང་བ་གཉིས་སོགས་གཞུང་ཆེན་དུ་མའི་བཤད་པ་
དང། ཁྲིད་ཆེན་བརྒྱད་དང་མན་ངག་གསུམ་སོགས་སྲད་རྒྱུད་རྡོ་རྗེ་འཆང་ནས་
བརྒྱུད་པའི་མན་ངག་རྣམས་བུམ་པ་གང་བྱོའི་ཚུལ་དུ་གསན། ལྕགས་སྟག་ལོར་
བཀྲ་ཤིས་འཁྱིལ་གསར་ཚུགས་སྐབས་སུ་དགེ་བསྐོས་མཛད། ལོ་དེའི་སྟོན་ཀུན་
མཁྱེན་ཆེན་པོ་ཉིད་ནས་རང་གིས་སྒོ་མང་ཆོས་གྲར་བཞེས་འཕྲོའི་རས་བེར་དང་ཞྭ་
མོ་བཅས་གནང་ནས་ཁྱོད་རང་བླ་མ་གྱིས་ལ་འདི་དག་གྱོན་ཏེ་ཆོས་ཁྲིའི་སྟེང་ནས་
བརྩི་བཞག་ཐངས་ཞེས་བཀའ་ནན་མཛད་པ་ལྟར། ལྕགས་སྟག་ནས་ས་ཁྱིའི་བར
ལོ་དགུའི་རིང་ལ་ཆོས་ཐོག།་ཏུ་མ་ཟད་ཆོས་མཚམས་ལ་ཡང་བརྩི་བཞག་ཆག་མེད་
དུ་བཏང་ནས་ལོ་དྲུག་གི་ཁོངས་སུ་འཛིན་གྲྭ་བཅུ་གསུམ་ལ་པོ་ཏི་ལྔའི་འཆད་ཉན་
ཚུགས་ཐུབ་པར་བྱུང༌། བརྩི་བཞག་ལ་ཡང་ཀུན་མཁྱེན་གོང་མའི་ཕར་ཕྱིན་གྱི་ཡིག་
ཆ་སྐབས་དང་པོ་ནས་བརྒྱད་པའི་བར་ཡོངས་རྫོགས་ཀྱི་བརྩི་བཞག་ལན་མང་པོ་
སོང་ཞིང༌། དབུ་མ་ཡང་ལུང་རིགས་གཏེར་མཛོད་ཡོངས་རྫོགས་དང༌། ཟུར་
བཀོལ་ཡང་བརྩི་བཞག་འགྲོ་གང་ཆེ། དེ་ཐམས་ཅད་ལ་གསུང་བཤད་རྒྱས་པར་
གནང་བའི་ཟིན་བྲིས་ལེགས་པ་རེ་སྣང༌། བསྡུས་གྲྭ་ཡང་ལོ་རེ་བཞིན་བསྡུས་གྲྭ་རེ་
ཐུགས་ཐོག་ནས་གནང་བ་སྐྱོར་དཔོན་རང་རང་གིས་ཟིན་བྲིས་བྱས་པར་བསྡུས་གྲྭ་
ཡོངས་རྫོགས་ཉེར་བདུན་ཡོད་པར་བཤད། ཆོས་གྲྭ་དང་ཆོས་མཚམས་སྐབས་སུ་
གསུང་ཆོས་གནང་བ་གསེར་འཕྲེང་དང༌། རྣམ་བཤད་སྙིང་རྒྱན། བརྒྱད་སྟོང་

འགྲེལ་ཆེན། འགྲེལ་བ་དོན་གསལ། དབུ་མ་དགོངས་པ་རབ་གསལ། སྟོང་ཐུན་
སྐལ་བཟང་མིག་འབྱེད་སོགས་དང༌། སྔགས་ཀྱང༌། འགྲེལ་པ་བཞི་
སྦྲགས། བསྐྱེད་རིམ་དངོས་གྲུབ་རྒྱ་མཚོ། སྦས་དོན་ཀུན་གསལ། རིམ་ལྔ་གདན་
རྫོགས། རིམ་ལྔ་གསལ་སྒྲོན། སྔགས་རིམ་ཆེན་མོ་སོགས་རྒྱ་ཆེར་གནང་བ་རེ་རེ་
བཞིན་སྨོས་ཀྱིས་མི་ལང་ཤིང་གཞན་དུ་ཤེས་སོ། །རྗེ་འདི་ཉིད་ལ་གཞན་གྱིས་དད་
འདུན་ཆེ་བས་ཕེབས་ལམ་དུ་ཞལ་ལུད་ཅིག་དོར་བ་ལ་འཛིན་གྲྭ་གཉིས་ཀྱིས་འཚང་
ཀ་བྱས་པའི་ལོ་རྒྱུས་ཀྱང་ཡོད། རྗེ་རང་ཉིད་ཆོས་གྲྭར་ཕེབས་ནས་འཛིན་གྲྭ་གོང་
འོག་བསྲེ་བ་དང་འཛིན་གྲྭ་གཅིག་ཆ་གཉིས་སུ་བྱས་ནས་རྩོད་པ་དང་། དམ་བཅའ་
བ་འཛིན་གྲྭ་གོང་འོག་ནས་ལེན་པ་སོགས་རྩོད་གྲྭ་འཕེལ་བའི་ཐབས་སྣ་ཚོགས་ཀྱི་
སྒོ་ནས་རྩོད་པ་བྱེད་བཅུག་ཏེ་རྒྱལ་ཕམ་ཤན་འབྱེད་པ་དང་། རྟགས་གསལ་རིང་པོ་
མ་བྱས་ན་དོན་མི་རྫོགས་པ་ནི་རིགས་པ་མ་བྱང་བའི་རྟགས་ཡིན་གསུངས་ནས་
རྟགས་གསལ་ཉོག་རིང་འཕེན་པ་དང་། གྲོང་ཚིག་གིས་འཕེན་པ་སོགས་ལ་བཀའ་
བཀྱོན་དང་། རྟགས་གསལ་ཐུང་ངུ་ངོས་གཙང་ཞིང་དོན་རྫོགས་པ་འཕེན་པ་ལ་
བསྔགས་བརྗོད་གནང༌།
བྱ་བ་ལས་ཀྱི་འཁོར་ལོའི་དབང་དུ་བྱས་ན་ཡང༌། བཀྲ་ཤིས་འཁྱིལ་དུ་
རིགས་གྲྭ་ཉི་ཤུ་རྩ་གསུམ་བཏང་ཞིང་མ་གཅིག་གི་ལུང་བསྟན་ལྟར་རྗེ་རང་ཉིད་
ཀྱིས་སྦྱིན་བདག་མཛད་ནས་བསྟན་པ་སྤྱིའི་རིམ་གྲོར་ཚོགས་མང་ནས་བཀའ་འགྱུར་
གསུང་སྒྲོགས་ཚར་དུ་མ་དང༌། སྔ་ཕྱིར་ཡ་མ་རཱ་ཛ་དུང་ཕྱུར་གཉིས། ཧྲཱིཿཧྲཱིཿ་
དང༌། ཤཱ་ས་ན། ཁྲོ་བཅུ་གསུམ་དུང་ཕྱུར་རེ། ཙན་ཊ་མ་དུང་ཕྱུར་

གཉིས། མགོན་ཆོས་ཀྱི་བསྐང་བ་ཁྲི་ཚར་མང་པོ་བསྒྲུབས་པ་སོགས་ཆོས་སྲིད་ཟུང་
འབྲེལ་གྱི་སྒོ་ནས་སྐྱོང་བར་མཛད། གཞན་ཡང་གཙུག་ལག་ཁང་ཉམས་གསོ་
དང་། རྟེན་བཞེངས་སྤྱི་འཇོག་སོགས་རྒྱ་ཆེར་གནང་། དེ་ལྟར་བསྟན་འགྲོ་དོན་
རླབས་པོ་ཆེ་ཟིན་ནས་སྐུ་དངོས་ཀྱི་གདུལ་བྱ་རྫོགས་པ་ན། དགུང་ལོ་རེ་གཅིག་པ་
ས་རྟ་༼༡༧༣༨༽ ཧོར་ཟླ་དང་པོའི་ཚེས་ཉེར་ལྔའི་ཉིན་ངོ་མཚར་བའི་ལྟས་དུ་མ་
དང་བཅས་ཏེ་ཞི་བར་གཤེགས་སོ། །འདིར་མདོར་བསྡུས་ཏེ་བཀོད་པ་ལས་རྒྱས་
པར་གཞན་དུ་ཤེས་སོ། །
གསུང་རྩོམ་ཡང་། རྟེན་འབྲེལ་ཆེན་མོ་དང༌། བསམ་གཟུགས་འབྲིང༌།
དགེ་འདུན་ཉི་ཤུ་ཆེན་མོ། ད་ལྟའི་བསེའི་བསྡུས་གྲྭ། ཀུན་མཁྱེན་རྣམ་ཐར་རྒྱས་པ་
སོགས་མང་ལ། བུ་སློབ་ཀྱང༌། གསེར་ཁ་པ་བསོད་ནམས་རྒྱ་མཚོ། རྐང་ཚ་ངག་
དབང་མཁྱེན་རབ། དབལ་མང་བློ་བཟང་དོན་འགྲུབ། རྔ་པ་ཆོས་སྐྱོང་རྒྱ་
མཚོ། འབེ་བསྟན་འཛིན་རྒྱ་མཚོ། རྔ་པ་གོ་ཐོབ། བསྟན་འཛིན་རྒྱ་ཡུ་མ་སོགས་
མཁས་གྲགས་ཅན་ཆེས་མང་ངོ་། །

༄༅། །བསམ་གཟུགས་ཀྱི་མཐའ་དཔྱོད་
ལེགས་བཤད་མཛོད་ཀྱི་སྒོ་འབྱེད་
ཅེས་བྱ་བ་བཞུགས་སོ། །
བླ་མ་དང་འཇམ་པའི་དབྱངས་དབྱེར་མ་མཆིས་པའི་ཞབས་
ཀྱི་པདྨོ་ལ་གུས་པ་ཆེན་པོས་ཕྱག་འཚལ་ལོ། །སྲིད་ན་གྲགས་ལྡན་མཐོ་
རིས་མེས་པོ་དང༌། །གདོང་ལྔ་ལ་སོགས་རལ་བའི་ཅོད་པན་གྱིས།།
གང་གི་ཞབས་ལ་གུས་པས་ཉེར་གཏུགས་པའི། །རྣམ་འདྲེན་ཤཱཀྱའི་
ཏོག་ལ་ཕྱག་འཚལ་ལོ། །རྒྱལ་ཀུན་བསྐྱེད་ཀྱང་གཞོན་ནུའི་ལང་ཚོ་
ལ༑ ༑ཆགས་སོགས་བཅོམ་ཀྱང་མཛེས་སྡུག་རྒྱན་མང་སྤུད། །གང་
འཚམས་སྤྲུལ་པའི་གར་མཛད་མཁྱེན་པའི་གཏེར། །དབྱངས་ཅན་
ལྷ་ཀྱི་རྣམ་དཔྱོད་ཟླ་མེད་མཛོད། །མ་ལུས་རྒྱལ་བའི་དྲི་བྲལ་མཁྱེན་
བརྩེ་ལ། །རྒྱལ་བ་གཉིས་པའི་མཚན་གསོལ་ཙོང་ཁ་པ། །ལེགས་
བཤད་མཛོད་འཛིན་ཐུགས་སྲས་རྣམ་གཉིས་སོགས། །བརྒྱུད་པར་
བཅས་ལ་གུས་པས་ཕྱག་བགྱིད་དོ། །རླབས་ཆེན་ཚོགས་གཉིས་མཐོན་
པོའི་ལྷ་ལམ་ནས། །འཆད་རྩོད་རྩོམ་པའི་འོད་ཟེར་འབུམ་སྤྲོས་ཏེ།།
ཐུབ་བསྟན་རྒྱ་མཚོའི་གོས་ཅན་མ་ལུས་པ། །ཅིག་ཅར་གསལ་མཛད་

དྲིན་ཅན་བླ་མར་འདུད། །འཇམ་དབྱངས་དབྱངས་ཅན་རལ་བ་ནུ་
འབུར་ཟུང༌། །ངུར་སྨྲིག་ཟོལ་གྱིས་བསྒྲིབས་ནས་སྡོམ་བརྩོན་ཚུལ།།
སྟོན་མཛད་བཞད་པའི་རྩྡོ་རྗེ་བདག་སྙིང་དབུས། །རྟག་བཞུགས་རྨད་
བྱུང་མཛད་པས་བསྐྱང་དུ་གསོལ། །དེང་དུས་རྙེད་བཀུར་སྙིང་པོར་
བྱེད་པ་ལས། །ལེགས་བཤད་འཚོལ་བ་ཤིན་ཏུ་དཀོན་ནའང་། །རང་
ཉིད་ཡིད་ལ་གོམས་པར་བྱ་ཕྱིར་དང༌། །སྐལ་ལྡན་རེ་ལའང་ཕན་སྲིད་
འདིར་འབད་བྱས། །
དེ་ལ་འདིར་བསམ་གཏན་དང་གཟུགས་མེད་ཀྱི་སྙོམས་འཇུག་
གིས་བསྡུས་པའི་འཇུག་སྒྲུབ་སོགས་འཆད་པ་ལ། རྩ་བར། བསམ་
གཏན་གཟུགས་མེད་སྦྱིན་སོགས་དང༌། །ཞེས་པ་ནས། འཛེག་པ་
ཡིན་པར་ཤེས་པར་བྱ། །ཞེས་པའི་གཞུང་འདི་བྱུང༌།
འདི་ལ་འཕྲོས་སྦྱོར་བ་མཐའ་དཔྱད་པ་གསུམ། དང་པོ་ནི།
ཡུམ་བར་མ་ལས། ཚེ་དང་ལྡན་པ་གང་བོ་ཅི་ཙམ་གྱིས་ན། བྱང་
ཆུབ་སེམས་དཔའ་སེམས་དཔའ་ཆེན་པོ་ཐེག་པ་ཆེན་པོ་ལ་འཇུག་པ་
དང༑ ཐེག་པ་ཆེན་པོ་ལ་འཛེག་པ་འགྱུར་བ་ཡིན་ཞེས་པའི་ལན་དུ་
བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་དང་
གཟུགས་མེད་ཀྱི་སྙོམས་འཇུག་འདི་དག་གིས་སྦྱིན་པའི་ཕར་ཕྱིན་ལ་

སྤྱོད་པ་ནི་ནམ་མཁའི་རྣམ་པ་དང་རྟགས་དང་མཚན་མས་མཉམ་པར་
འཇོག་ཅིང་ལྡང་བ་ན་དགེ་བའི་རྩ་བ་རྫོགས་པའི་བྱང་ཆུབ་ཏུ་བསྔོ་བ་
འདི་ནི་བྱང་ཆེན་གྱི་སྦྱིན་པའི་ཕར་ཕྱིན་ཡིན་ནོ། །ཞེས་པ་ནས། དེ་
རྣམ་མཁྱེན་གྱི་ཡེ་ཤེས་ཐོབ་ནས་ཀྱང་ཉན་རང་ཐམས་ཅད་དང་ལྷ་དང་
མི་དང་མི་མ་ཡིན་དང་བཅས་པའི་འཇིག་རྟེན་གྱིས་བསྐོར་བར་མི་ནུས་
པའི་ཆོས་ཀྱི་འཁོར་ལོ་བསྐོར་རོ། །ཞེས་པའི་གཞུང་འདི་ལས་འཕྲོས།
འཕྲོས་ཚུལ་ནི་མདོ་འདིས་འཇུག་སྒྲུབ་བཤད་པ་དེ་རྗེ་བཙུན་གྱིས་ཡུལ་
གྱི་སྒོ་ནས་དགུར་བྱས་ནས་འཆད་པ་ལ་གཞུང་འདི་བྱུང༌། དེའི་དོན་
སློབ་དཔོན་གྱིས་འགྲེལ་བར་འཆད་པ་ལ། བསམ་གཏན་དང་གཟུགས་
མེད་པའི་སྙོམས་པར་འཇུག་པ་དང་སྦྱིན་པ་ལ་སོགས་པ་ཕ་རོལ་ཏུ་ཕྱིན་
པ་དྲུག་དང་། མཐོང་བ་དང་སྒོམ་པ་དང༌། མི་སློབ་པ་དང་། ཁྱད་
པར་གྱི་ལམ་དང་། ཚད་མེད་པ་བཞི་དང༌། མི་དམིགས་པ་དང་
ལྡན་པ་དང༌། དངོས་པོ་ཐམས་ཅད་ལ་འཁོར་གསུམ་དག་པ་དང་།
ཆེད་དུ་བྱ་བ་དང་། མངོན་པར་ཤེས་པ་དྲུག་དང་། རྣམ་པ་ཐམས་
ཅད་མཁྱེན་པ་ཉིད་དག་ལ་ཡང་དག་པར་གནས་པའི་མཚན་ཉིད་ནི་
ཐེག་པ་ཆེན་པོའི་ཆོས་མཐའ་དག་གནོན་པའི་ངོ་བོ་ཉིད་ཡིན་པས་འཇུག་
པའི་སྒྲབ་པ་རྣམ་པ་དགུའོ། །ཞེས་གསུངས།

གཉིས་པ་སྦྱོར་བ་ནི། ཤེས་བྱ་ཆོས་ཅན། འདིར་བསྟན་འཇུག་
སྒྲུབ་ལ་འཇིག་རྟེན་པའི་ལམ་བསམ་གཟུགས་བརྒྱད་ཀྱི་འཇུག་སྒྲུབ་ནས།
རྣམ་པ་ཐམས་ཅད་མཁྱེན་པ་ཉིད་ཀྱི་འཇུག་སྒྲུབ་དགུ་ཡོད་དེ། །འཇུག་
ཡུལ་གྱི་ཐེག་ཆེན་ལ་འདིར་བསྟན་བསམ་གཟུགས་བརྒྱད་ཀྱི་དངོས་
གཞིའི་ཐེག་ཆེན་དང་། སྦྱིན་སོགས་ཕར་ཕྱིན་དྲུག་གི་ཐེག་ཆེན་དང་།
མཐོང་ལམ་སོགས་ཀྱི་ཐེག་ཆེན་དང༌། ཚད་མེད་བཞིའི་ཐེག་ཆེན་
དང་༑ ཞེན་པའི་དམིགས་པ་མེད་པའི་ཐེག་ཆེན་དང༌། འཁོར་གསུམ་
རྣམ་པར་མི་རྟོག་པའི་ཐེག་ཆེན་དང༌། ཆེད་དུ་བྱ་བ་ཆེན་པོ་གསུམ་
དོན་དུ་གཉེར་བའི་ཐེག་ཆེན་དང་། མངོན་ཤེས་དྲུག་གི་ཐེག་ཆེན་དང་།
རྣམ་པ་ཐམས་ཅད་མཁྱེན་པ་སྟེ་དགུ་ཡོད་པའི་ཕྱིར།
གསུམ་པ་ལ། ཡུལ་ཅན་འཇུག་སྒྲུབ་ཀྱི་རྣམ་གཞག་དང་།
འཇུག་ཡུལ་གྱི་རྟོགས་དཀའ་བ་བྱེ་བྲག་ཏུ་བཤད་པ་གཉིས། དང་པོ་
ལ་གསུམ་ལས། དང་པོ་ནི། ཁ་ཅིག །བསམ་གཏན་གཟུགས་མེད་
སྦྱིན་སོགས་དང་། །ཞེས་པ་ནས། འཛེག་པ་ཡིན་པར་ཤེས་པར་
བྱ༑ ༑ཞེས་པའི་བར་གྱི་གཞུང་འདིས་འཇུག་སྒྲུབ་དགུ་ཤུགས་ལ་བསྟན་
པར་ཐལ། རྣམ་ཀུན་མཁྱེན་པའི་ཚུལ་ལ་ནི། ཞེས་པ་ཡན་ཆད་ཀྱིས་
དེ་དགུ་ཤུགས་ལ་བསྟན་པའི་ཕྱིར་ན་མ་ཁྱབ། རྟགས་གྲུབ་སྟེ། དེ་

ཡན་ཆད་ཀྱིས་འཇུག་ཡུལ་གྱི་ཐེག་ཆེན་དགུ་དངོས་སུ་བསྟན་ནས་དེ་
ལ་འཇུག་པའི་འཇུག་སྒྲུབ་དགུ་ཤུགས་ལ་བསྟན་པའི་ཕྱིར། རྒྱན་སྣང་
ལས༑ དེ་ཡང་འཇུག་པའི་སྒྲུབ་པ་འདི་དོན་གྱིས་འཕེན་པ་ཡིན་ཏེ།
ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། རྣམ་ཀུན་མཁྱེན་
པའི་ཚུལ་ལ་ཞེས་པ་ཡན་ཆད་ཀྱིས་འཇུག་ཡུལ་ཐེག་ཆེན་དགུ་དངོས་
སུ་བསྟན་ནས། འཇུག་པའི་སྒྲུབ་པ་ཐེག་ཆེན་ལ། །འཛེག་པ་ཡིན་
པར་ཤེས་པར་བྱ། །ཞེས་པས་དེ་ལ་འཇུག་པའི་སྒྲུབ་པ་དགུ་དངོས་
སུ་བསྟན་པའི་ཕྱིར། འགྲེལ་པ་ལས། རྣམ་པ་ཐམས་ཅད་མཁྱེན་
པ་ཉིད་དག་ལ་ཡང་དག་པར་གནས་པའི་མཚན་ཉིད་ནི། ཐེག་པ་ཆེན་
པོའི་ཆོས་མཐའ་དག་གནོན་པའི་ངོ་བོ་ཉིད་ཡིན་པས་འཇུག་པའི་སྒྲུབ་
པ་རྣམ་པ་དགུའོ། །ཞེས་གསུངས་པའི་ཕྱིར། ཁྱབ་སྟེ། ཡང་དག་
པར་གནས་པའི་མཚན་ཉིད་ནི་ཞེས་པ་འདི་རྩ་བར་འཇུག་པའི་སྒྲུབ་
པ་ཞེས་པ་དེའི་དངོས་བསྟན་གྱི་དོན་འཆད་བྱེད་ཡིན་ལ། ཐེག་པ་ཆེན་
པོའི་ཆོས་མཐའ་དག་གནོན་པའི་ངོ་བོ་ཉིད་ཡིན་པས། ཞེས་པ་འདི།
རྩ་བར། ཐེག་ཆེན་ལ། འཛེག་པ་ཡིན་པར་ཤེས་པར་བྱ། ཞེས་
པའི་དངོས་བསྟན་གྱི་དོན་འཆད་བྱེད་ཡིན་པ་གང་ཞིག །དེ་ལྟར་ན་
རྩ་བའི་ཚིག་ཐ་མ་གཉིས་ཀྱིས་འཇུག་སྒྲུབ་དགུ་པོ་དངོས་སུ་བསྟན་པར་

ཤིན་ཏུ་གསལ་བའི་ཕྱིར། གསེར་འཕྲེང་ལས། དེ་དགུ་ལ་ཡང་དག་
པར་གནས་པའི་མཚན་ཉིད་དེ་འཇུག་པའི་ངོ་བོ་ཉིད་དགུའོ། །ཞེས་
གསུངས་པའི་ཕྱིར། ཡང་ཁ་ཅིག་གིས། འདིའི་འཇུག་འཛེག་གི་དོན་
མི་གཅིག་པར་ཐལ། འཇུག་པའི་དོན་འཇུག་ཡུལ་གྱི་ཐེག་ཆེན་ཉམས་
ལེན་གྱི་འཇུག་སྒྲུབ་ལ་འཇུག་པའི་འཇུག་སྒྲུབ་དང་པོར་ཐོབ་པ་ལ་བཤད་
ནས༑ འཛེག་པའིདོན་ཕྱིས་ཁྱད་པར་དུ་འགྲོ་བ་བཤད་དགོས་པའི་
ཕྱིར་ན་མ་ཁྱབ། རྟགས་གྲུབ་སྟེ། སློབ་དཔོན་གྱི་འགྲེལ་པ་འདིར་
དེ་ལྟར་བཤད་པ་གང་ཞིག །རྒྱན་སྣང་ལས་ཀྱང་དེ་ལྟར་བཤད་པའི་
ཕྱིར༑ དང་པོ་གྲུབ་སྟེ། འགྲེལ་པ་འདིར་འཇུག་པའི་དོན་འཇུག་ཡུལ་
གྱི་ཐེག་པ་དགུ་ལ་འཇུག་པའི་སྒྲུབ་པ་དང་པོར་ཐོབ་པ་ལ་བཤད་པ་གང་
ཞིག ༑འཛེག་པའི་དོན་གྱིས་ཁྱད་པར་དུ་འགྲོ་བ་ལ་བཤད་པའི་ཕྱིར།
དང་པོ་གྲུབ་སྟེ། འཇུག་པའི་དོན་འཆད་པ་ལ། རྣམ་པ་ཐམས་ཅད་
མཁྱེན་པ་ཉིད་དག་ལ་ཡང་དག་ལར་གནས་པའི་མཚན་ཉིད་ཅེས་
གསུངས་ལ། དེའི་དོན་གསེར་ཕྲེང་ལས། དེ་ལྟར་ཡུལ་དགུ་དེ་དག་
ལ་ཡང་དག་པར་གནས་པའི་མཚན་ཉིད་དེ་འཇུག་པའི་ངོ་བོ་ཉིད་
དགུའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། འཛེག་པའི་
དོན་འཆད་པ་ལ་འགྲེལ་པ་ལས། ཐེག་པ་ཆེན་པོའི་ཆོས་མཐའ་དག་

རྣམ་པར་གནོན་པའི་ངོ་བོ་ཉིད་ཡིན་པས། ཞེས་གསུངས་པའི་ཕྱིར།
ཁྱབ་སྟེ། དེའི་དོན་ཐེག་པ་ཆེན་པོའི་རྒྱུའི་ཐེག་པའི་ཆོས་དང་འབྲས་
བུའི་ཐེག་པའི་ཆོས་འོག་མ་ནས་གོང་མར་བགྲོད་པ་དང་ཁྱད་པར་དུ་
བགྲོད་པ་ལ་བཤད་དགོས་པའི་ཕྱིར། དེར་ཐལ། དཔེར་ན་དབུ་མ་
ལ་འཇུག་པ་ལས་ས་འོག་མ་ནས་གོང་མ་འཐོབ་པ་དང་བགྲོད་པ་ལ།
ས་ནས་སར་གནོན་བྱེད་ཅིང་གོང་མར་རབ་ཏུ་འགྲོ་བར་འགྱུར། །ཞེས་
གསུངས་པ་བཞིན་ཡིན་པའི་ཕྱིར། གསེར་ཕྲེང་ལས་དེ་ནས་ཐེག་ཆེན་
གྱི་རྒྱུ་འབྲས་ཀྱི་ཆོས་མཐའ་དག་གནོན་པ་འམ་དེ་དག་བགྲོད་པར་བྱེད་
པས་འཇུག་སྒྲུབ་པོ། །ཞེས་གསུངས་པའི་ཕྱིར། གཉིས་པ་གྲུབ་སྟེ།
རྒྱན་སྣང་ལས། རྒྱུ་འབྲས་ཀྱི་ཐེག་ཆེན་ལ་ཉམས་ལེན་གྱིས་དང་པོར་
ཞུགས་པ་འཇུག་པའི་དོན་དང་ཕྱིས་ཁྱད་པར་དུ་འགྲོ་བ་འཛེག་པའི་
དོན་དུ་བཤད་པའི་ཕྱིར། རྒྱན་སྣང་ལས། ཐེག་པའི་སྒྲ་ནི་ལས་དང་
བྱེད་པ ་སྒྲུབ་པ་ཉིད་ཡིན་པའི་ཕྱིར། དང་པོར་འཇུག་པའི་སྒྲུབ་པས་
ཐེག་པ་ཆེན་པོའི་རྒྱུ་དང་འབྲས་བུའི་བདག་ཉིད་ཅན་གྱི་ཆོས་ལ་འཇུག་
པ་ཡིན་ལ་ཕྱིས་གོང་ནས་གོང་དུ་ཁྱད་པར་རྟོགས་པས་ཡང་དག་པར་
གནས་པ་ཡིན་པས་ཚིག་གཉིས་སྨྲས་སོ། །ཞེས་གསུངས་པའི་ཕྱིར།
རྩ་བར་འདོད་མི་ནུས་ཏེ། སྐབས་འདིའི་འཇུག་འཛེག་གི་དོན་རྣམ་

གྲངས་ཡིན་པར་ཉི་སྣང་ལས་བཤད་པའི་ཕྱིར། ཉི་སྣང་ལས། དེའང་
དོན་གཅིག་པ་ཉིད་ཀྱིས་འཇུག་པ་ནི་འཛེག་པ་ཡིན་ལ་འཛེག་པའང་
འཇུག་པ་ཡིན་ནོ་ཞེས་མིང་གཅིག་ཉིད་དུ་རྣམ་པར་བཞག་པས། ཞེས་
གསུངས་པའི་ཕྱིར། ཡང་ཁ་ཅིག་སྐབས་འདིར་བསྟན་གྱི་འཇུག་ཡུལ་
གྱི་ཐེག་པ་དགུ་འདྲེན་པ་ན་ཆེད་དུ་བྱ་བ་ཆེན་པོ་གསུམ་འདྲེན་པར་
འདོད་པ་མི་འཐད་པར་ཐལ། དེ་གསུམ་ཐེག་ཆེན་མ་ཡིན་པའི་ཕྱིར།
ཁྱབ་སྟེ། འདིར་བསྟན་འཇུག་ཡུལ་གྱི་ཐེག་པ་དགུ་ལ་རྒྱུའི་ཐེག་པ་
བརྒྱད་དང༌། འབྲས་བུའི་ཐེག་པ་གཅིག་སྟེ་དགུ་འདྲེན་པའི་ཕྱིར། གོང་
གི་རྟགས་གྲུབ་སྟེ། ཆེད་དུ་བྱ་བ་ཆེན་པོ་གསུམ་རྟག་པ་ཡིན་པའི་ཕྱིར།
ཁོ་ན་རེ། དེ་གསུམ་འདྲེན་དགོས་པར་ཐལ། རྩ་བར། ཆེད་དུ་བྱ་
དང་མངོན་ཤེས་དྲུག །ཅེས་གསུངས་པའི་ཕྱིར་ན་མ་ཁྱབ་སྟེ། དེས་
ཆེད་དུ་བྱ་བ་ཆེན་པོ་གསུམ་དོན་དུ་གཉེར་བའི་ཐེག་ཆེན་གཅིག་འཇུག་
ཡུལ་གྱི་ཐེག་པ་དགུའི་གྲངས་སུ་བསྟན་པའི་ཕྱིར། དེར་ཐལ། འཇུག་
ཡུལ་གྱི་ཐེག་པ་དགུ་འདྲེན་པའི་སྐབས་ཀྱི་གསེར་འཕྲེང་ལས། ཆེད་
དུ་བྱ་བ་དོན་དུ་གཉེར་བ་དང་། ཞེས་གསུངས་པའི་ཕྱིར། ཁོ་ན་རེ།
འདིར་བསྟན་འཇུག་ཡུལ་གྱི་ཐེག་པ་དགུའི་གྲངས་འདྲེན་གྱི་བདུན་པ་
དེ་ལ་ཆེད་དུ་བྱ་བ་ཆེན་པོ་གསུམ་འདྲེན་པར་ཐལ། འདིར་བསྟན་འཇུག་

སྒྲུབ་དགུའི་གྲངས་ཕན་གྱི་བདུན་པ་ཆེད་དུ་བྱ་བ་ཆེན་པོ་གསུམ་ལ་
འཇུག་པའི་སྒྲུབ་པ་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། དེ་
ཆེད་དུ་བྱ་བ་ཆེན་པོ་གསུམ་དོན་གཉེར་གྱི་ཐེག་ཆེན་དང་ཆེད་དུ་བྱ་
བ་ཆེན་པོ་གསུམ་གཉིས་ཀ་ལ་འཇུག་པའི་སྒྲུབ་པ་ཡིན་པའི་ཕྱིར།དེར་
ཐལ༑ དེ་གཉིས་དོན་གཅིག་པའི་ཕྱིར། བྱས་པ་ལ་ཁོ་ན་རེ། འདིར་
བསྟན་འཇུག་ཡུལ་དགུའི་གྲངས་ལ་ཆེད་དུ་བྱ་བ་ཆེན་པོ་གསུམ་འདྲེན་
པར་ཐལ། འཇུག་སྒྲུབ་དགུའི་གྲངས་ལ་ཆེད་དུ་བྱ་བ་ཆེན་པོ་གསུམ་
ལ་འཇུག་པའི་འཇུག་སྒྲུབ་ཅིག་འདྲེན་པའི་ཕྱིར་ན་མ་ཁྱབ། རྟགས་
གྲུབ་སྟེ། གསེར་འཕྲེང་ལས། དེ་ལྟར་སྤྱོད་པ་རྣམས་རང་གི་སྒྲུབ་
བྱ་ལ་འབད་པའི་ཕྱིར་ཆེན་པོ་གསུམ་གྱི་ཆེད་དུ་བྱ་བ་ལ་འཇུག་པའོ།།
ཞེས་གསུངས་པའི་ཕྱིར། ཡང་ཆོས་རྗེ་རྒྱན་བཟང་བ་ན་རེ། འཇུག་
ཡུལ་གྱི་ཐེག་པ་དགུའི་སྔ་མ་དྲུག་རྒྱུའི་ཐེག་པ་དང༌། ཕྱི་མ་གསུམ་
འབྲས་བུའི་ཐེག་པ་ཟེར་བ་མི་འཐད་པར་ཐལ། སྔ་མ་བརྒྱད་རྒྱུའི་
 ཐེག་པ་ཡིན་ལ་དགུ་པ་རྣམ་ཀུན་མཁྱེན་པ་གཅིག་པུ་འབྲས་བུའི་ཐེག་
པ་ཡིན་པའི་ཕྱིར། དེར་ཐལ། གསེར་འཕྲེང་ལས། འབྲས་བུ་ནི་
རྣམ་མཁྱེན་ཐོབ་ནས་ཆོས་འཁོར་བསྐོར་བའོ་ཞེས་པའི་ཕྱི་མ་གཅིག་
པོ་འབྲས་བུའི་ཐེག་པར་གསུངས་པའི་ཕྱིར་དང༌། རྣམ་བཤད་ལས་

ཀྱང་འབྲས་བུ་ལ་འཇུག་པ་རྣམ་པ་ཐམས་ཅད་མཁྱེན་པ་ཉིད་དག་ལ་
དམིགས་ནས་ཞེས་གསུངས་པའི་ཕྱིར། ཁོ་ན་རེ། འདིར་བསྟན་འཇུག་
ཡུང གྱི་ཐེག་པ་སྔ་མ་བརྒྱད་པོ་རྒྱུའི་ཐེག་པ་ཡ་ཡིན་པར་ཐལ། རྩ་
བར༑ ལམ་དང་བྱམས་ལ་སོགས་པ་དང༌། །ཞེས་པའི་ཚིག་ཟུར་
གྱི་ལམ་དང་ཞེས་པའི་དངོས་བསྟན་གྱི་འཇུག་ཡུལ་གྱི་ཐེག་པ་དེ་ལ་
ནི་མི་སློབ་ལམ་ཞིག་ཡོད་པའི་ཕྱིར། དེར་ཐལ། འགྲེལ་པ་ལས། མཐོང་
བ་དང་སྒོམ་པ་དང་མི་སློབ་པ་དང་ཁྱད་པར་གྱི་ལམ་དང་ཞེས་གསུངས་
པའི་ཕྱིར་ན་མ་ཁྱབ་སྟེ། དེའི་མི་སློབ་ལམ་དེ་ས་བརྒྱད་པའི་དེ་ཁོ་ན་
ཉིད་ལ་མཉམ་པར་བཞག་པའི་ཡེ་ཤེས་ཡིན་གྱི་མི་སློབ་ལམ་མ་ཡིན་
པའི་ཕྱིར། དེར་ཐལ། དེ་འདྲ་བའི་ས་བརྒྱད་པའི་ཡེ་ཤེས་དེ་འབད་
རྩོལ་རགས་པ་ཞི་བས་མི་སློབ་ལམ་ཞེས་བཏགས་པ་ཡིན་པའི་ཕྱིར།
གསེར་ཕྲེང་ལས། མི་སློབ་པའི་ལམ་ས་བརྒྱད་པ་སྟེ་འབད་རྩོལ་ཞི་
བར དེ་ཐོབ་པ་ལྟ་བུའོ། །ཞེས་གསུངས་པའི་ྱིར། ཡང་ཁ་ཅིག་གིས།
འདིར་སློབ་དཔོན་གྱི་འགྲེལ་པར་མི་སློབ་པ་དང་ཁྱད་པར་གྱི་ལམ་དང་
ཞེས་བཤད་པ་མི་འཐད་པར་ཐལ། ཁྱད་པར་གྱི་ལམ་དང་མི་སློབ་
པ་ཞེས་བཤད་དགོས་པའི་ཕྱིར། དེར་ཐལ། སློབ་ལམ་ན་མི་སློབ་
ལམ་མེད་པའི་ཕྱིར་ཟེར་ནས་སུན་འབྱིན་པ་མི་འཐད་པར་ཐལ། ལམ་

ལྔའི་མི་སློབ་ལམ་བཤད་པ་མིན་གྱི་ས་བརྒྱད་པའི་མཉམ་གཞག་ཡེ་ཤེས་
བཤད་པ་ཡིན་པའི་ཕྱིར། གསེར་འཕྲེང་ལས། འདི་ལ་ཟླ་འོད་དུ་
ཁྱད་པར་གྱི་ས་ལམ་དང་མི་སློབ་པ་ཞེས་བཤད་དགོས་པ་ལ། ཞེས་
པ་ནས། ཞེས་སུན་འབྱིན་པ་མི་འཐད་དེ། ལམ་ལྔའི་མི་སློབ་པ་ནི་
འདིར་གཟུང་བ་མིན་གྱི་འབུམ་པས་བཤད་པ་ལྟར་ཡིན་པ་དང་། ཞེས་
གསུངས་པའི་ཕྱིར། ཡང་ཁ་ཅིག །འགྲེལ་བས་མཐོང་བ་དང་སྒོམ་
པ་དང་ཞེས་པའི་སྒོམ་ལམ་ལ་སྒོམ་ལམ་སྤྱི་འཇོག་ཟེར་བ་དང་། ལ་
ལས་ས་བདུན་པ་མན་ཆད་ཀྱི་སྒོམ་ལམ་འཇོག་ཟེར་བ་རེ་རེ་ནས་མི་
འཐད་པར་ཐལ། སྐབས་འདིའི་མཐོང་སྒོམ་མི་སློབ་ལམ་ཁྱད་པར་
གྱི་ལམ་བཞི་པོ་གང་རུང་ཡིན་ན་སྟོང་ཉིད་མངོན་སུམ་དུ་རྟོགས་པའི་
མཁྱེན་པ་ཡིན་པས་ཁྱབ་པའི་ཕྱིར། དེར་ཐལ། རྩ་བར། ལམ་དང་
ཞེས་པའི་དངོས་བསྟན་གྱི་ལམ་དེ་ཡིན་ན་སྟོང་པ་ཉིད་མངོན་སུམ་དུ་
རྟོགས་པའི་མཁྱཻན་པ་ཡིན་པས་ཁྱབ་པའི་ཕྱིར། གསེར་འཕྲེང་ལས།
ཚོགས་གཉིས་བསགས་པ་ནི་དེ་ཁོ་ན་ཉིད་ཀྱི་དོན་ལ་ལྷག་པར་མོས་པ་
སྐྱེ་བའི་ཕྱིར། དེ་རྟོགས་པའི་ལམ་ལ་འཇུག་པའོ། །ཞེས་གསུངས་
པའི་ཕྱིར། ཡང་ཁ་ཅིག །འདིར་བསྟན་འཇུག་ཡུལ་གྱི་ཐེག་ཆེན་
དང་འཇུག་སྒྲུབ་གཉིས་འགལ་ཟེར་ན་མི་འཐད་པར་ཐལ། འདིར་

བསྟན་འཇུག་ཡུལ་གྱི་རྒྱུའི་ཐེག་ཆེན་བརྒྱད་པོ་དེ་གཉིས་ཀ་ཡིན་པའི་
ཕྱིར༑ དེར་ཐལ། སྔ་མ་གང་ཞིག །འཇུག་སྒྲུབ་ཡིན་པའི་ཕྱིར།
དང་པོ་སླ། །ཉིས་པ་གྲུབ་སྟེ། ཐེག་ཆེན་སྦྱོར་ལམ་དྲོད་ཡན་ཆད་
ཀྱི་བྱང་སེམས་ཀྱི་ལམ་ཡིན་པའི་ཕྱིར། ཡང་ཁ་ཅིག །བྱང་སེམས་
སྦྱོར་ལམ་པའི་རྒྱུད་ཀྱི་ལམ་དུ་གྱུར་བའི་བསམ་གཟུགས་བརྒྱད་ཆོས་
ཅན༑ འཇུག་ཡུལ་གྱི་ཐེག་ཆེན་དགུའི་དང་པོ་མ་ཡིན་པར་ཐལ། འཇུག་
བྱེད་ཀྱི་འཇུག་སྒྲུབ་དགུའི་དང་པོ་ཡིན་པའི་ཕྱིར་ན་མ་ཁྱབ། ཡང་
ཁ་ཅིག །བསམ་གཏན་གཟུགས་མེད་སྦྱིན་སོགས་དང་ཞེས་པའི་དངོས་
བསྟན་གྱི་བསམ་གཟུགས་བརྒྱད་ཆོས་ཅན། འཕགས་ལམ་ཡིན་པར་
ཐལ༑ རྣམ་ཀུན་མཁྱེན་པའི་ཚུལ་ལ་འཇུག་པའི་འཇུག་སྒྲུབ་ཡིན་པའི་
ཕྱིར་ན་མ་ཁྱབ། རྟགས་གྲུབ་སྟེ། ཁྱོད་རྒྱུའི་ཐེག་ཆེན་བརྒྱད་པོ་གང་
རུང་ལ་འཇུག་པའི་འཇུག་སྒྲུབ་ཡིན་པའི་ཕྱིར། དེར་ཐལ། ཁྱོད་
རྒྱུའི་ཐེག་ཆེན བརྒྱད་ཀྱི་དང་པོ་ལ་འཇུག་པའི་འཇུག་སྒྲུབ་ཡིན་པའི་
ཕྱིར༑ དེར་ཐལ། ཆོས་ཅན་དེ་ཡིན་པའི་ཕྱིར། དེ་ལ་ཁ་ཅིག །འོ་
ན་སྐབས་འདིར་འཇུག་སྒྲུབ་དགུ་བཤད་པ་མི་འཐད་པར་ཐལ། དེ་
ཐམས་ཅད་རྣམ་མཁྱེན་ལ་འཇུག་པའི་སྒྲུབ་པ་ཡིན་པའི་ཕྱིར་ན་མ་ཁྱབ་
སྟེ༑ རྒྱུའི་ཐེག་ཆེན་བརྒྱད་གང་རུང་ལ་འཇུག་པའི་སྒྲུབ་པ་ཡིན་ན་

འབྲས་བུའི་ཐེག་ཆེན་ལ་འཇུག་པའི་སྒྲུབ་པ་ཡིན་པས་ཁྱབ་པའི་ཕྱིར།
རྣམ་བཤད་ལས། རྒྱུ་ལ་ཞུགས་པ་དེ་ཉིད་འབྲས་བུ་ལ་འཇུག་པ་ཡིན་
མོད་ཀྱི་ཞེས་གསུངས་པའི་ཕྱིར། ཁ་ཅིག །ཁྱོད་ཁྱོད་ལ་འཇུག་པ་
མ་ཡིན་པར་ཐལ། བདག་མེད་ཡིན་པའི་ཕྱིར་ཟེར་བ་ནི་བྱིས་པའི་
རིག་པ་ལས་ཇབ་གང་ཡང་མེད་པར་ཐལ། ཐེག་ཆེན་མཐོང་ལམ་
བར་ཆད་མེད་ལམ་དེ་ཐེག་ཆེན་མཐོང་ལམ་བར་ཆད་མེད་ལམ་ལ་
མཉམ་པར་བཞག་པའི་ལམ་ཡིན་པའི་ཕྱིར། མ་གྲུབ་ན། ཐེག་ཆེན་
མཐོང་ལམ་བར་ཆར་མེད་ལམ་པ་ཆོས་ཅན། ཁྱོད་ཐེག་ཆེན་མཐོང་
ལམ་བར་ཆད་མེད་ལམ་ལ་མཉམ་པར་བཞག་པའི་གང་ཟག་མ་ཡིན་
པར་ཐལ། ཁྱོད་ཀྱི་རྒྱུད་ལ་ཐེག་ཆེན་མཐོང་ལམ་བར་ཆད་མེད་ལམ་
ལ་མཉམ་པར་བཞག་པའི་བློ་མེད་པའིཕྱིར། དེར་ཐལ། །ཁྱོད་ཀྱི་
རྒྱུད་ཀྱི་ཐེག་ཆེན་མཐོང་ལམ་བར་ཆད་མེད་ལམ་དེ་མ་ཡིན་པ་གང་
ཞིག ༑དེ་ལས་གཞན་མེད་པའི་ཕྱིར། གཞན་ཡང་། ཐེག་ཆེན་མཐོང་
ལམ་བར་ཆད་མེད་ལམ་ཆོས་ཅན། ཐེག་ཆེན་མཐོང་ལམ་བར་ཆད་
མེད་ལམ་སྒོམ་པའི་བློ་མ་ཡིན་པར་ཐལ། དེ་ལ་མཉམ་པར་བཞག་
པའི་བློ་མ་ཡིན་པའི་བློ་རྩེ་འཐད་པའི་ཕྱིར། འདོད་ན། དེ་ཆོས་ཅན།
སྟོང་ཉིད་རྟོགས་པའི་བློ་སྒོམ་པའི་བློ་མ་ཡིན་པར་ཐལ། འདོད་པའི་

ཕྱིར༑ འདོད་ན། དེ་ཆོས་ཅན། སྟོང་ཉིད་སྒོམ་པའི་བློ་མ་ཡིན་
པར་ཐལ། སྟོང་ཉིད་རྟོགས་པའི་བློ་སྒོམ་པའི་བློ་མ་ཡིན་པའི་ཕྱིར།
རྟགས་ཁས། ཁྱབ་སྟེ། མི་རྟག་པར་རྟོགས་པའི་ཡེ་ཤེས་སྒོམ་ན་མི་
རྟག་པ་བསྒོམ་དགོས། མི་རྟག་པ་སྒོམ་ན་མི་རྟག་པ་རྟོགས་པའི་ཡེ་
ཤེས་སྒོམ་དགོས་པའི་ཕྱིར། རྣམ་བཤད་ལས། མི་རྟག་པ་རྟོགས་
པའི་ཡེ་ཤེས་བསྒོམ་བྱར་འདོད་པ་དེས་ཀྱང་མི་རྟག་པ་བསྒོམ་པར་ཁས་
ལེན་དགོས་ལ། མི་རྟག་པ་བསྒོམ་བྱར་འདོད་པ་དེས་ཀྱང་དེ་རྟོགས་
ཀྱི་ཡེ་ཤེས་སྒོམ་པར་ཁས་མི་ལེན་ན་གཞི་སྟོར་བར་འགྱུར་བའི་ཕྱིར།
ཞེས་གསུངས་པའི་ཕྱིར། ཡང་ཁ་ཅིག །འཇུག་སྒྲུབ་དང་པོའི་མདོ་
ལས་སྦྱིན་པའི་ཕར་ཕྱིན་ལ་སྤྱོད་པ་ནི་ནམ་མཁའི་རྣམ་པ་དང་རྟགས་
དང་མཚན་མས་མཉམ་པར་འཇོག་ཅིང་ཞེས་པའི་རྣམ་པ་དང་རྟགས་
དང་མཚན་མ་གསུམ་རྒྱུ་འབྲས་དངོས་པོ་གསུམ་ལ་བྱེད་ཟེར་བ་མི་
འཇད་པར་ཐལ། དེ་གསུམ་རིམ་པ་ལྟར་བསམ་གཏན་བཞིའི་ས་འོག་
མའི་སྤང་བྱ་སྤང་བ་དང༌། གཉེན་པོའི་ཡན་ལག་དང༌། ཕན་ཡོན་
གྱི་ཡན་ལག་གསུམ་ལ་བྱེད་པ་འམ་ཡང་ན་ས་གོང་འོག་གི་ཞི་རགས་
ཀྱི་རྣམ་པ་དང་། བསམ་གཏན་བཞི་པའི་དངོས་གཞི་ན་ཡོད་པའི་ཚོར་
བ་གང་ཡིན་པ་དང་། བདེ་བའི་རོ་མྱང་བ་གསུམ་ལ་བྱེད་པའི་ཕྱིར།

དང་པོ་གྲུབ་སྟེ། ཉི་སྣང་ལས། དེ་ལ་རྣམ་པ་ནི་འདོད་པ་དག་ལས་
དབེན་པ་སྡིག་པ་མི་དགེ་བའི་ཆོས་ཀྱིས་དབེན་པ་ཞེས་བྱ་བ་ཡིན་ནོ།།
རྟགས་ནི་རྟོགས་པ་དང་བཅས་དཔྱོད་པ་དང་བཅས་པ་ཞེས་བྱ་བ་ལ་
སོགས་པའོ། །མཚན་མ་ནི་དབེན་པ་ལས་སྐྱེས་པའི་དགའ་བ་དང་
ཞེས་བྱ་བ་ལ་སོགས་པའོ། །ཞེས་དང༌། གསེར་ཕྲེང་ལས། དེ་ལ་
ནམ་མཁའི་རྣམ་པ་ཅན་ཞེས་སོགས་ནི་རྣམ་རྟགས་མཚན་མ་རྣམས་
དམིགས་སུ་མེད་པར་ནམ་མཁའ་དང་འདྲ་བར་ཡིད་ལ་བྱེད་པའོ། །དེ་
གསུམ་ཡང་རིམ་པ་ལྟར་ས་འོག་མའི་སྤང་བྱ་སྤངས་པ་གཉེན་པོ་ཕན་
ཡོན་གྱིཡན་ལག་གསུམ་མམ། །ཞེས་གསུངས་པའི་ཕྱིར། གཉིས་
པ་གྲུབ་སྟེ། ཉི་སྣང་ལས། ཡང་ན་ས་འོག་མ་དང་གོང་མའི་དབྱེ་
བས་རགས་པ་ཞི་བ་ནི་རྣམ་པའོ། །ས་གང་ལ། ཚོར་བ་གང་ཞིག་
ཡོད་པ་དེ་ནི་རྟགས་སོ། །སྙོམས་པར་འཇུག་པའི་བདེ་བའི་རོ་མྱང་
བ་ནི་མཚན་མའོ། །ཞེས་དང༌། གསེར་ཕྲེང་ལས། ཞི་རགས་ཚོར་
བ་གང་ཡོད་པ་བདེ་བའི་རོ་མྱང་བ་གསུམ་མོ། །ཞེས་གསུངས་པའི་
We
ཕྱིར༑ ལུང་དེའི་ཚོར་བ་གང་ཡོད་པ་ཞེས་པའི་དོན་ནི་བསམ་གཏན་
དང་པོ་གསུམ་གྱི་དངོས་གཞི་ན་ཚོར་བ་བཏང་སྙོམས་ཡོད་པ་ལ་བྱའོ།།
ཡང་ཁ་ཅིག །སློབ་དཔོན་གྱིས་རྒྱན་སྣང་དུ་འཇུག་སྒྲུབ་བདུན་པའི་

སྐབས་ཆེད་དུ་བྱ་བ་ཆེན་པོ་གསུམ་ལ་འཇུག་པ་ཞེས་བཤད་པ་མི་འཐད་
པར་ཐལ། ཡུམ་བར་མའི་མདོ་དང་མི་མཐུན་པའི་ཕྱིར། དེར་ཐལ།
ཡུམ་བར་མའི་མདོ་འཕགས་པས་ཉི་སྣང་དུ་དྲངས་པ་ལས་ཆེད་དུ་བྱ་
བ་ཆེན་པོ་ལ་འཇུག་པ་མ་བཤད་པའི་ཕྱིར་ཏེ། འཇུག་སྒྲུབ་བདུན་པའི་
མདོ་ལས་བྱང་ཆེན་རྣམ་མཁྱེན་དང་ལྡན་པའི་ཡིད་ལ་བྱ་བ་མ་འདྲེས་
པས་སྒོམ་པ་རྣམ་པར་གཞིག་པའི་དོན་དུ་བྱང་ཕྱོགས་སོ་བདུན་དེ་མི་
དམིགས་པའི་ཚུལ་གྱིས་སྒོམ་པར་བྱེད་དེ་ཤཱ་རིའི་བུ་དེ་ལྟར་ན་བྱང་
ཆེན་ཐེག་ཆེན་ལ་འཛེག་པ་ཞེས་བྱའོ། །ཞེས་དང༌། དེ་བཞིན་དུ་རྣམ་
ཐར་གསུམ་དང་སྟོབས་ནས་སངས་རྒྱས་ཀྱི་ཆོས་མ་འདྲེས་པ་བཅོ་
བརྒྱད་པར་ལ་གསུངས་པ་གང་ཞིག །མདོ་དེ་ལས་བྱང་ཆེན་ཞེས་
པས་རྟེན་གྱི་གང་ཟག་བཤད། རྣམ་མཁྱེན་དང་ལྡན་པའི་ཡིད་ལ་བྱ་
བ་མ་འདྲེས་པས་ཞེས་པས་ཡིད་བྱེད་བཤད། སྒོམ་པ་རྣམ་པར་གཞིག་
པའི་དོན་དུ་ཞེས་པས་དགོས་པ་བཤད། བྱང་ཕྱོགས་ཞེས་པ་ནས་སྒོམ་
པར་བྱེད་དེ་ཞེས་པས་འཇུག་སྒྲུབ་བཤད། ཤཱ་རིའི་བུ་ཞེས་སོགས་ཀྱིས་
དོན་བསྡུས་བཤད་པས་མདོ་དེའི་ཆེད་དུ་བྱ་བ་ཆེན་པོ་གསུམ་མ་བཤད་
པའི་ཕྱིར་ཟེར་ཏེ། གསེར་འཕྲེང་ལས། སྐབས་འདིར་ཟླ་འོད་དུ་
ཞེས་པ་ནས་མདོ་བྲིས་པ་མ་མཐོང་ངོ་ཞེས་འགོག་པ་ནི། ཞེས་པའི་

བར་གསུངས། འདིར་སློབ་དཔོན་གྱིས་ཆེད་དུ་བྱ་བ་ཆེན་པོ་གསུམ་
ལ་འཇུག་པའི་སྒྲུབ་པ་བཤད་པ་ལ་དགག་པ་བྱེད་ཚུལ་དེ་ཡང་དག་པ་
མ་ཡི་པར་ཐལ། ཉི་སྣང་དུ་དྲངས་པའི་མཀོ་དེ་ལས་ཆེད་དུ་བྱ་བ་
ཆེན་པོ་གསུམ་ལ་འཇུག་པའི་སྒྲུབ་པ་གསལ་བར་བཤད་འདུག་པའི་
ཕྱིར༑ དེར་ཐལ། མདོ་དེ་ལས་མངོན་ཞེན་མ་ལུས་པར་འགོག་པ་
ལ་འཇུག་པའི་སྒྲུབ་པ་བཤད་པ་གང་ཞིག །མངོན་ཞེན་མ་ལུས་པར་
འགག་པ་ཉིད་སངས་རྒྱས་མ་ཡིན་པ་ལ་མེད་པས་ཆེད་དུ་བྱ་བ་ཆེན་
པོ་གསུམ་ལས་འདའ་ས་མེད་པའི་ཕྱིར། དང་པོ་གྲུབ་སྟེ། མདོ་དེ་
ལས་སྒོམ་པ་རྣམ་པར་གཞིག་པའི་དོན་དུ་ཞེས་པའི་མངོན་ཞེན་མ་ལུས་
པར་འགག་པ་བཤད། ལྷག་མས་དེའི་ཆེད་དུ་ཐེག་ཆེན་ལ་འཇུག་པའི་
སྒྲུབ་པ་གསལ་པོར་བཤད་འདུག་པའི་ཕྱིར། །གསེར་འཕྲེང་ལས། མདོ་
བྲིས་པ་མ་མཐོང་ངོ་ཞེས་འགོག་པ་ནི་ཡང་དག་པ་མ་ཡིན་ཏེ། །མངོན་
ཞེན མ་ལུས་པར་འགག་པ་ཉིད་ཆེན་པོ་གསུམ་ལས་མི་འདའ་བས་སོ།།
ཞེས་གསུངས་སོ། །
༈ གཉིས་པ་རང་ལུགས་ནི། སྒོམ་བྱུང་གཙོ་བོར་གྱུར་བའི་
གནས་སྐབས་ཀྱི་ཐེག་ཆེན་ལ་གོང་ནས་གོང་དུ་འཇུག་པའི་སེམས་དཔའི་
ཡེ་ཤེས་དེ་འཇུག་སྒྲུབ་ཀྱི་མཚན་ཉིད། དབྱེ་ན་འཇིག་རྟེན་པའི་ལམ་

བསམ་གཟུགས་བརྒྱད་ཀྱི་འཇུག་སྒྲུབ་ནས། །རྣམ་པ་ཐམས་ཅད་
མཁྱེན་པ་ཉིད་ཀྱི་འཇུག་སྒྲུབ་བར་དགུ་ཡོད། བསྡུས་ན། རྒྱུ་ཐེག་
པ་ཆེན་པོའི་ལམ་ལ་འཇུག་པ་དང༌། དེའི་འབྲས་བུ་ལ་འཇུག་པ་གཉིས་
ལས༑ དང་པོ་ལ། །འཇིག་རྟེན་པའི་ལམ་གྱི་འཇུག་པ་དང༌། འཇིག་
རྟེན་ལས་འདས་པའི་ལམ་གྱི་འཇུག་པ་དང༌། །དེ་གཉིས་ཐེག་ཆེན་
མ་ཡིན་པ་ལས་ཁྱད་པར་དུ་འབྱེད་པའི་ལམ་གྱི་འཇུག་པ་དང་གསུམ།
དང་པོ་ནི། འཇིག་རྟེན་པའི་ལམ་གྱིས་བསྡུས་པའི་བྱང་སེམས་སྦྱོར་
ལམ་པའི་རྒྱུད་ཀྱི་བསམ་གཟུགས་བརྒྱད་ཉམས་སུ་ལེན་པའི་བྱ་བ་
གཅིག་ཡིན་ལ། གཉིས་པ་ལ། རང་དོན་རྟོགས་པ་ཕུན་ཚོགས་སྒྲུབ་
བྱེད་སྦྱིན་སོགས་ཕར་ཕྱིན་དྲུག་གི་འཇུག་པ་དང༌། སྤངས་པ་ཕུན་
ཚོགས་སྒྲུབ་བྱེད་དེ་ཁོ་ན་ཉིད་མངོན་སུམ་དུ་རྟོགས་པའི་མཐོང་ལམ་
དང་སྒོམ་ལམ་ས་བདུན་པ་མན་ཆད་དང༌། མི་སློབ་པ་ས་བརྒྱད་པ་
དང་ཁྱད་པར་ལ་ས་དགུ་པ་བཅུ་པ་གཉིས་ཀྱི་ཡེ་ཤེས་སྟེ་འཕགས་
པའི་ལམ་གྱི་འཇུག་པ་དང་། གཞན་དོན་སྒྲུབ་པའི་ལམ་ལ་གཞན་དོན་
ལ་སྤྲོ་བ་ཚད་མེད་བཞིའི་འཇུག་པ་དང་། གཞན་དོན་སྒྲུབ་པ་ལ་མཁས་
པ་ཞེས་པའི་དམིགས་པ་མེད་པའི་འཇུག་པ་སྟེ་བཞི། གསུམ་པ་ལ།
ཕར་ཕྱིན་དྲུག་པོ་ཐམས་ཅད་ལ་ལས་བྱ་བྱེད་ཀྱི་འཁོར་གསུམ་བདེན་

སྟོང་དུ་རྟོགས་པའི་འཁོར་གསུམ་རྣམ་པར་མི་རྟོག་པའི་འཇུག་པ་དང་།
དགེ་རྩ་བླ་མེད་བྱང་ཆུབ་དུ་བསྔོ་བའི་ཆེད་དུ་བྱ་བ་གསུམ་དོན་གཉེར་
གྱི་འཇུག་པ་དང༌། ཚོགས་མྱུར་དུ་རྫོགས་པའི་ཐབས་མངོན་ཤེས་
དྲུག་གི་འཇུག་པ་སྟེ་གསུམ། །འབྲས་བུ་རྣམ་མཁྱེན་ལ་འཇུག་པ་སྟེ་
དགུ་ཡོད། འཇུག་སྒྲུབ་དགུའི་གོ་རིམ་ནི་བྱང་སེམས་སྒྲུབ་པ་ཉམས་
ལེན་ལ་འཇུག་རིམ་གྱིས་ཡིན་པར་གསེར་འཕྲེང་དང་རྒྱན་སྣང་གཉིས་
ལས་གསུངས་ཏེ། རྒྱན་སྣང་ལས། དེ་ལྟར་ན་རྟོགས་པའི་རིམ་པས་
ཡང་དག་པར་གནས་པའི་མཚན་ཉིད་ཅན་ཐེག་པ་ཆེན་པོའི་ཆོས་མཐའ་
དག་གནོན་པའི་ངོ་བོ་ཉིད་དུ་འཇུག་པའི་སྒྲུབ་པ་ནི་རྣམ་པ་དགུ་ཉིད་
དུ་འགྱུར་བ་ཡིན་ནོ། །ཞེས་གསུངས་པའི་ཕྱིར། འཇུག་སྒྲུབ་ཀྱི་ས་
འཚམས་སྦྱོར་ལམ་དྲོད་ནས་རྒྱུན་མཐའི་བར་དུ་ཡོད།
༈ གསུམ་པ་རྩོད་པ་སྤོང་པ་ལ་ཁོ་ན་རེ། བྱང་སེམས་སྦྱོར་
ལམ་པའི་རྒྱུད་ཀྱི་བསམ་བྱུང་དུ་གྱུར་པའི་ལམ་ཆོས་ཅན། སྒོམ་བྱུང་;
གཙོ་བོར་གྱུར་བའི་སྐབས་ཀྱི་ཡེ་ཤེས་ཡིན་པར་ཐལ། འཇུག་སྒྲུབ་
ཡིན་པའི་ཕྱིར། དེར་ཐལ། ཐེག་ཆེན་སྦྱོར་ལམ་ཡིན་པའི་ཕྱིར། དེར་
ཐལ༑ ཐེག་ཆེན་སྦྱོར་ལམ་དུ་གྱུར་བའི་བསམ་བྱུང་ཡོད་པའི་ཕྱིར།
དེར་ཐལ། དེར་མ་ཟད་འཕགས་ལམ་ཐོབ་ནས་ས་བཅུ་པའི་བར་དུ་

བསམ་བྱུང་དུ་གྱུར་པའི་ལམ་ཡོད་པའི་ཕྱིར། དེར་ཐལ། བསམ་
བྱུང་གི་ས་མཚམས་ས་བཅུ་པའི་བར་དུ་ཡོད་པའི་ཕྱིར། གོང་དུ་འདོད་
ན༑ དེ་ཆོས་ཅན། བསམ་བྱུང་མ་ཡིན་པར་ཟལ། སྒོམ་བྱུང་གཙོ་
བོར་གྱུར་བའི་སྐབས་ཀྱི་ལམ་ཡིན་པའི་ཕྱིར་ན་མ་ཁྱབ་སྟེ། ཚོགས་
ལམ་ཐོས་བསམ་གཙོ་བོར་གྱུར་པའི་སྐབས་དང༌། སྦྱོར་ལམ་ཡན་
ཆད་སྒོམ་བྱུང་གཙོ་བོར་གྱུར་བའི་སྐབས་ཡིན་པར་གྲགས་ཆེ་བའི་ཕྱིར།
ཡང་ཁ་ཅིག །རིགས་ངེས་ཀྱི་རྒྱུད་ཀྱི་ཐེག་ཆེན་མཐོང་ལམ་བར་ཆད་
མེད་ལམ་ཆོས་ཅན། ལམ་དང་ཞེས་པའི་སྐབས་ནས་དངོས་སུ་བསྟན་
པའི་འཕགས་པའི་ལམ་གྱི་འཇུག་སྒྲབ་མ་ཡིན་པར་ཐལ། སྦྱིན་སོགས་
ཕར་ཕྱིན་དྲུག་གི་འཇུག་སྒྲུབ་ཡིན་པའི་ཕྱིར་ན་མ་ཁྱབ་སྟེ། ཐེག་ཆེན་
མཐོང་ལམ་བར་ཆད་མེད་ལམ་དུ་གྱུར་བའི་ཕར་ཕྱིན་དྲུག་པོ་ཡོད་པའི་
ཕྱིར༑ དེར་ཐལ། བྱང་འཕགས་ཀྱི་རྒྱུད་ཀྱི་ཕར་ཕྱིན་དྲུག་པོ་ལ་སྟོང་
ཉིད་མངོན་སུམ་དུ་རྟོགས་པའི་མཁྱེན་པ་རེ་ཡོད་པའིཕྱིར། དེར་ཐལ།
དེའི་རྒྱུད་ཀྱི་སྦྱིན་པའི་ཤེས་རབ་ཀྱི་ཕར་ཕྱིན་ལ་སྦྱིན་པའི་འཁོར་གསུམ་
བདེན་མེད་དུ་མངོན་གསུམ་དུ་རྟོགས་པའི་མཁྱེན་པ་གཅིག་ཡོད་པ་
བཞིན་དུ་གཞན་ལ་ཡང་ཡོད་པའི་ཕྱིར།
༈ གཉིས་པ་འཇུག་ཡུལ་གྱི་རྟོགས་དཀའ་བ་བསམ་གཏན་

དང་༑ གཟུགས་མེད་ཀྱི་རྣམ་གཞག་བཤད་པ་ལ། སྒོམ་པའི་རྟེན་
བཤད་པ་དང༌། །བསྒོམ་བྱ་བསམ་གཟུགས་ཀྱི་རང་བཞིན་སྒོམ་ཚུལ་
བཤད་པ་གཉིས། དང་ངོ་ལ། དགག་བཞག་སྤོང་གསུམ། དང་པོ་
ལ༑ ཁ་ཅིག་ན་རེ། བསམ་གཟུགས་ཀྱི་སྙོམས་འཇུག་རྒྱུད་ལྡན་གྱི་
ངན་སོང་གསུམ་དང་སྒྲ་མི་སྙན་པ་ཡོད་ཟེར་ན་མི་འཐད་པར་ཐལ།
དེ་རྣམས་ཀྱི་ལུས་རྟེན་ལ་དེ་སྔར་མེད་གསར་ཐོབ་མེད་པ་གང་ཞིག།
ཐོབ་ཟིན་ལྡན་པ་མེད་པའི་ཕྱིར། དང་པོ་གྲུབ་སྟེ། དེ་རྣམས་ཀྱི་ལུས་
རྟེན་ལ་བསམ་གཏན་གྱི་དངོས་གཞིའི་སྙོམས་འཇུག་གསར་ཐོབ་མི་
སྲིད་ན་གཟུགས་མེད་ཀྱི་དེ་ལྟ་ཅི་སྨོས་པའི་ཕྱིར། དེར་ཐལ། བསྐལ་
པ་འཇིག་པའི་ཚེ་ངན་སོང་གི་ལས་སྒྲིབ་ཆེ་བ་ཟད་པའི་ངན་སོང་བ་
རྣམས་གླིང་གསུམ་པོ་གང་རུང་དུ་སྐྱེས་ནས་རྟེན་དེ་ལ་ཆོས་ཉིད་ཀྱི་
སྟོབས་ཀྱིས་བསམ་གཏན་གྱི་དངོས་གཞིའི་སྙོམས་འཇུག་ཐོབ་སྟེ་རྒྱུ་
དེ་ལས་ཁམས་གོང་མར་སྐྱེ་ལ། སྒྲ་མི་སྙན་པ་རྣམས་ཚེ་འཕོས་ནས་
འདོད་ལྷ་དྲུག་གང་རུང་དུ་སྐྱེས་ནས་རྟེན་དེ་ལ་ཆོས་ཉིད་ཀྱི་སྟོབས་ཀྱིས་
བསམ་གཏན་གྱི་དངོས་གཞིའི་སྙོམས་འཇུག་ཐོབ་སྟེ་རྒྱུ་དེ་ལས་ཁམས་
གོང་མར་སྐྱེ་བར་མངོན་པ་ལས་གསུངས་པའི་ཕྱིར་ཁྱབ་སྟེ། རྟེན་
དེ་རྣམས་ལ་སྙོམས་འཇུག་དེ་དག་གསར་ཐོབ་ཡོད་ན་དེ་འདྲ་བའི་རྣམ་

གཞག་དགོས་པ་མེད་པའི་ཕྱིར། དཔེར་ན་གླིང་གསུམ་གྱི་མི་བཞིན་
ནོ༑ ༑གཉིས་པ་གྲུབ་སྟེ་དེ་དག་ཏུ་སྐྱེ་ཁ་མའི་གང་ཟག་ཡིན་ན་དེ་དང་
、 མི་ལྡན་པས་ཁྱབ་པ་གང་ཞིག །དེ་ད །་ལ་སྐྱེས་ཐོབ་ཀྱི་བསམ་གཏན་
མི་སྲིད་པའི་ཕྱིར། རྟགས་གཉིས་པ་གྲུབ་སྟེ། །ཆོས་ཅན་དེ་དག་གཅིག་
ཡིན་པའི་ཕྱིར། དང་པོ་གྲུབ་སྟེ། དེ་དག་དུ་སྐྱེ་ཁ་མ་ཡིན་ན་འདོད་
པའི་ཉོན་མོངས་རགས་པ་མངོན་དུ་གྱུར་པས་ཁྱབ་པ་གང་ཞིག །འདོད་
ཉོན་རགས་པ་མངོན་གྱུར་དུ་ལྡན་པ་དང་བསམ་གཏན་གྱི་དངོས་གཞིའི་
སྙོམས་འཇུག་རྒྱུད་ལྡན་གཉིས་ཀྱི་གཞི་མཐུན་མི་སྲིད་པའི་ཕྱིར། རྟགས་
གཉིས་པ་འཆད་པར་འགྱུར་ལ། དང་པོ་གྲུབ་སྟེ། དེ་དག་ཏུ་སྐྱེ་ཁ་
མ་ཡིན་ན་ཆགས་སྡང་གང་རུང་གི་སྐྱེ་སྲིད་དུ་ཉིང་མཚམས་སྦྱོར་ཁ་
མའི་བར་དོ་བ་ཡིན་དགོས་པའི་ཕྱིར། དེར་ཐལ། ངན་སོང་གསུམ་
དང་སྒྲ་མི་སྙན་གང་རུང་གི་སྐྱེ་སྲིད་གྲུབ་པ་ལ་སྐྱེ་གནས་བཞི་གང་རུང་
གི་སྐྱེ་སྲིད་དུ་འཚམས་སྦྱོར་དགོས་པགང་ཞིག ་།གང་ཟག་ཕལ་པ་
མངལ་དང་སྒོ་ང་ལས་སྐྱེས་པའི་བར་དོ་བ་གཉིས་སྐྱེ་གནས་མཐོང་ནས་
ཆགས་པས་བརྩེ་བ་འམ་དགའ་བས་དེར་འགྲོ་ལ། ཞེ་སྡང་བས་ཤི་
ནས་སྐྱེ་གནས་དེར་ཉིང་འཚམས་སྦྱོར་བའི་དྲོད་གཤེར་སྐྱེས། དྲི་འདོད་
མ — པ་དང་། རྫུས་སྐྱེས་གནས་འདོད་པའི་སྐྱེ་སྲིད་དུ་འཇུག་ལ་བློ་དེ་རྣམས་

འདོད་ཉོན་རགས་པ་ཡིན་པའི་ཕྱིར། རྟགས་དང་པོ་གྲུབ་སྟེ། འགྲོ་
བ་ལྔ་པོ་གང་རུང་གི་སྐྱེ་སྲིད་དུ་ཉིང་འཚམས་སྦྱོར་བ་ལ་མངལ་སྐྱེས་
སྒོང་སྐྱེས་དྲོད་གཤེར་སྐྱེས་རྫུས་སྐྱེས་ཏེ། སྐྱེ་༥ནས་བཞི་གང་རུང་
དུ་འཚམས་སྦྱོར་དགོས་པའི་ཕྱིར། རང་འགྲེལ་དུ་གདགས་པའི་བསྟན་
བཅོས་དྲངས་པ་ལས། སྐྱེ་གནས་བཞིས་འགྲོ་བ་ལྔ་བསྡུས་ཀྱི། ཞེས་
གསུངས་པའི་ཕྱིར། གཉིས་པ་གྲུབ་སྟེ། མཛོད་ལས། བློ་ནི་ཕྱིན་ཅི་
ལོག་གྱུར་པས། རྩེ་དགས་འགྲོ་བའི་ཡུལ་དུ་འགྲོ། །དྲི་དང་གནས་
ལ་མངོན་འདོད་གཞན། །ཞེས་གསུངས་པའི་ཕྱིར་ཏེ། རྐང་པ་དང་
པོ་གཉིས་ཀྱིས་མངལ་སྐྱེས་སྒོང་སྐྱེས་གཉིས་དང་། ཕྱི་མས་དྲོད་གཤེར་
སྐྱེས་དང་རྫུས་སྐྱེས་གཉིས་ཀྱི་ཚུལ་བཤད་པའི་ཕྱིར། རྟགས་ཟུར་
གསུམ་པ་དེ་འདྲ་བའི་བློ་དེ་དག་འདོད་ཉོན་རགས་པ་ཡིན་པར་ཐལ།
ཞེ་སྡང་ངམ་ཁོང་ཁྲོ་ལ་འདོད་ཉོན་རགས་པ་མ་ཡིན་པ་མེད་ལ། མངལ་
སྐྱེས་སྒང་སྐྱེས་གཉིས་ཀྱིས་སྐྱེ་གནས་ལ་ཆགས་པ་དང་། དྲོད་གཤེར་
སྐྱེས་ཀྱི་བར་དོ་བས་དྲི་ལ་ཆགས་པ་དང་འདོད་པའི་རྫུས་སྐྱེས་ཀྱི་བར་
དོ་བས་གནས་ལ་ཆགས་པ་རྣམས་ཐ་མའི་ཆ་མཐུན་ལྔའི་ནང་གི་འདོད་
པ་ལ་འདུན་པ་ཡིན་པའི་ཕྱིར། དེར་ཐལ། འདོད་པའི་གཟུགས་སྒྲ་
དྲི་རོ་རེག་བྱ་ལྔ་གང་རུང་ལ་འདུན་པ་སྟེ་དོན་དུ་གཉེར་ཞིང་ཆགས་

པའི་སྲིད་པ་ཡིན་པའི་ཕྱིར། ཁྱབ་སྟེ། ལམ་རིམ་ལས། དེ་ལ་ལམ་
འདིས་འདོད་པ་ཁམས་ཀྱི་ཉོན་མོངས་མངོན་གྱུར་པ་གཞན་ཡང་སྤོང་
མོད་ཀྱང༌། ཞེས་པ་ནས། དེ་ཡང་འདོད་ཆགས་ནི་འདིར་འདོད་
པའི་ཡོན་ཏན་ལྔ་ལ་འདུན་ཞིང་ཆགས་པ་ཡིན་པས། ཞེས་གསུངས་
པའི་ཕྱིར། གཞན་ཡང་ངན་སོང་གསུམ་དང་སྒྲ་མི་སྙན་པའི་ལུས་
རྟེན་ལ་བསམ་གཟུགས་ཀྱི་དངོས་གཞི་གསར་སྐྱེ་དང་སྐྱེས་ཟིན་ལྡན་
པ་གང་ཡང་མེད་པར་ཐལ། དེ་རྣམས་དང་གླིང་གསུམ་གང་རུང་
གི་མི་ཡིན་ཀྱང༌། །ཟ་མ་དང་མ་ནིང་དང་མཚན་གཉིས་པ་སོགས་
ཀྱི་ལུས་རྟེན་ལ་བསམ་གཟུགས་ཀྱི་དངོས་གཞིར་མ་ཟད་བསམ་གཏན་
གྱི་ཉེར་བསྡོགས་ཡང་གསར་དུ་སྐྱེས་ཟིན་ལྡན་པ་གང་ཡང་མེད་པའི་
ཕྱིར༑ དེར་ཐལ། དེ་རྣམས་ཀྱི་ལུས་རྟེན་ལ་སྡོམ་པ་དང་སྡོམ་མིན་
ཟག་བཅས་ཡན ཆད་ཀྱི་བསམ་གཏན་གྱི་སས་བསྡུས་ཀྱི་ཏིང་ངེ་འཛིན་
ཟག་བཅས་དང་ལྡན་པ་རྣམས་བསམ་གཏན་གྱི་སྡོམ་པ་དང་ལྡན་པས་
ཁྱབ་པའི་ཕྱིར། དང་པོ་གྲུབ་སྟེ། ངན་སོང་གསུམ་དང་ཟ་མ་མ་ནིང་
མཚན་གཉིས་པའི་ལུས་རྟེན་ལ་སྡོམ་པ་དང་སྡོམ་མིན་གསར་སྐྱེ་དང་
སྐྱེས་ཟིན་ལྡན་པ་མེད་པ་གང་ཞིག །སྒྲ་མི་སྙན་པའི་ལུས་རྟེན་ལ་དེ་

མེད་པའི་ཕྱིར། དང་པོ་གྲུབ་སྟེ། མཛོད་འགྲེལ་ལས། ཟ་མ་དང་
མ་ནིང་དང་མཚན་གཉིས་པ་དང་ངན་སོང་བ་དེ་དག་གི་ལུས་ཉིད་ལུས་
གང་ལ་ཡང་སྡོམ་པ་ཡང་མི་སྐྱེ་སྡོམ་པ་མ་ཡིན་པ་ཡང་མི་སྐྱེ་བ་ཞིང་
ཚྭ་སྒོ་ཅན་ལྟ་བུར་གྱུར་བ་ཡིན་ནོ། །ཞེས་གསུངས་པའི་ཕྱིར། གཉིས་
པ་གྲུབ་སྟེ། སྒྲ་མི་སྙན་པའི་ལུས་རྟེན་ལ་གཞན་ནས་ཆོ་གས་ལེན་པ་
མེད་པས་སོ་ཐར་སྡོམ་པ་མེད་ལ། ཏིང་ངེ་འཛིན་སྒོམ་མཁན་མེད་
པས་བསམ་གཏན་གྱི་སྡོམ་པ་ཡང་མེད་སྡོམ་མིན་ཡང་མེད་པའི་ཕྱིར།
མཛོད་འགྲེལ་ལས། བྱང་གི་སྒྲ་མི་སྙན་པ་རྣམས་ལ་ནི་ཡང་དག་པར་
ལེན་པ་དང་ཏིང་ངེ་འཛིན་མེད་པའི་ཕྱིར་དང་། སྡིག་པ་བྱ་བའི་བསམ་
པ་མེད་པའི་ཕྱིར། སྡོམ་པ་དང་སྡོམ་པ་མ་ཡིན་པ་མེད་དོ། །ཞེས་
གསུངས་པའི་ཕྱིར། གོང་གི་རྟགས་གཉིས་པ་བསམ་གཏན་གྱི་ཉེར་
བསྡོགས་ཟག་བཅས་ཡན་ཆད་ཀྱི་བསམ་གཏན་གྱི་སས་བསྡུས་ཀྱི་ཏིང་
ངེ་འཛིན་ཟག་བཅས་དང་ལྡན་པ་བསམ་གཏན་གྱི་སྡོམ་པ་དང་ལྡན་
པས་ཁྱབ་པ་ཡིན་ཏེ། མཛོད་འགྲེལ་ལས། གང་བསམ་གཏན་དང་
ལྡན་པ་དེ་གདོན་མི་ཟ་བར་བསམ་གཏན་གྱི་སྡོམ་པ་དང་ལྡན་པས་ཁྱབ་
པ་ཡིན་ཏེ། མཛོད་འགྲེལ་ལས། གང་བསམ་གཏན་དང་ལྡན་པ་དེ་
གདོན་མི་ཟ་བར་བསམ་གཏན་གྱི་སྡོམ་པ་དང་ལྡན་ནོ། །འདིར་ནི་

ཉེར་བསྡོགས་ཀྱང་བསམ་གཏན་དུ་བརྗོད་ནས་བསྟན་ཏེ། ཞེས་
གསུངས་པའི་ཕྱིར། ཡང་ཁ་ཅིག་གིས། ངན་སོང་གསུམ་གྱི་ལུས་
རྟེཌ་ལ་བསམ་གཏན་གྱི་སྙོམས་འཇུག་སྐྱེ་བ་༐ང་ལྡན་པ་ཡོད་པར་ཐལ།
ཁམས་གོང་དུ་སྐྱེ་ཁ་མའི་ངན་སོང་བ་ཡོད་པའི་ཕྱིར་ཟེར་ན། རྟགས་
མ་གྲུབ་སྟེ། ངན་སོང་བ་ཤི་ནས་སྲིད་པ་གཞན་གྱི་བར་མ་ཆོད་པར་
ཁམས་གོང་མར་སྐྱེ་མི་སྲིད་པའི་ཕྱིར། དེར་ཐལ། འདོད་ཁམས་
ནས་ཁམས་གོང་མ་གཉིས་སུ་སྐྱེ་བ་ལ་དེ་གཉིས་ཀྱི་དངོས་གཞིའི་སྙོམས་
འཇུག་ཐོབ་ནས་མངོན་དུ་བྱེད་པ་སྡོན་དུ་འགྲོ་དགོས་པའི་ཕྱིར་དང་།
སྔར་བསྐལ་པ་འཇིག་དུས་ངན་སོང་བ་ལ་སྒྲིབ་པ་ཟད་པ་རྣམས་གླིང་
གསུམ་གང་རུང་གི་མིར་སྐྱེས་ནས་ཆོས་ཉིད་ཀྱི་སྟོབས་ཀྱིས་བསམ་
གཏན་གྱི་དངོས་གཞི་སྙོམས་འཇུག་ཐོབ་ནས་དེ་ནས་གཟུགས་ཁམས་
སུ་སྐྱེ་བར་བཤད་པས་ཀྱང་ཤེས་པའི་ཕྱིར། ཡང་ཁ་ཅིག །སྒྲ་མི་
སྙན་པ་ལ་ཤི་ནས་སྲིད་པ་གཞན་གྱི་བར་མ་ཆོད་པར་ཁམས་གོང་མར་
སྐྱེ་བ་ཡོད་ཟེར་ན་ཡང་མི་འཐད་པར་ཐལ། སྒྲ་མི་སྙན་པ་ཡིན་ན་
སྐྱེ་བ་ཕྱི་མ་དེར་འདོད་ལྷ་དྲུག་པོ་གང་རུང་དུ་སྐྱེ་བས་ཁྱབ་པའི་ཕྱིར།།
ཡང་ཁ་ཅིག་གིས། གཟུགས་ཁམས་ཀྱི་ལྷའི་སྐྱེ་སྲིད་འགྲུབ་ཁ་མའི་
ངན་སོང་བ་དང་སྒྲ་མི་སྙན་པ་མེད་ཀྱང་ལྷ་མི་གཉིས་ཡོད་ཟེར་ན་ཡང་

མི་འཐད་པར་ཐལ། གཟུགས་ཁམས་ཀྱི་སྐྱེ་སྲིད་འགྲུབ་ཁ་མ་ཡིན་
ན་བར་དོ་བ་ཡིན་དགོས་པའི་ཕྱིར་རོ། །ཁྱབ་སྟེ། བར་དོ་བ་ཡིན་
ན་ལྷ་མི་གང་རུང་མ་ཡིན་པས་ཁྱབ་པའི་ཕྱིར། མཛོད་ལས། ⇨སྲིད་
པ་བར་མ་འགྲོ་མ་གཏོགས། །ཞེས་གསུངས་པའི་ཕྱིར། དེའི་དོན་
བར་དོ་བ་ཡིན་ན་འགྲོ་བ་ལྔ་པོ་གང་རུང་མ་ཡིན་པས་ཁྱབ་ཅེས་པའི་
དོན་ཡིན་ཏེ། གདགས་པ་ལས་ཀྱང་། འགྲོ་བ་ལྔས་སྐྱེ་གནས་བཞི་
མ་བསྡུས་ཏེ། གང་མ་བསྡུས་ཞེ་ན་སྲིད་པ་བར་མའོ། །ཞེས་གསུངས་
པའི་ཕྱིར། ཁ་ཅིག་གིས། ཁམས་གོང་གི་སྐྱེ་སྲིད་འགྲུབ་ཁ་མའི་མི་
མེད་ཟེར་བ་ཡང་མི་འཐད་པར་ཐལ།ཟུགས་ཁམས་ཀྱི་སྐྱེ་སྲིད་འགྲུབ
ཁ་མའི་མི་ཡང་ཡོད། འདོད་ལྷ་ཡང་ཡོད་པའི་ཕྱིར། དེར་ཐལ།
གཟུགས་མེད་ཉེར་འགྲོ་ཕྱིར་མི་འོང་དུ་གྱུར་བའི་འདོད་པའི་ལྷ་མི་གཉིས་
ཡོད་པ་གང་ཞིག །དེ་གཉིས་ཀྱི་ཚེ་དེའི་འཆི་སྲིད་ཀྱི་འཇུག་རྫོགས་
པ་དང་གཟུགས་མེད་ཀྱི་སྐྱེ་སྲིད་འགྲུབ་པ་དུས་མཉམ་ཡིན་r་འི་ཕྱིར།
དང་པོ་གཞན་དུ་བཤད་ཟིན་ལ། གཉིས་པ་ཡང་གྲུབ་སྟེ། གཟུགས་
མེད་ལ་བར་སྲིད་མེད་པས་ས་གང་ནས་ཤི་འཕོས་པ་དེའི་འཆི་སྲིད་ཀྱི་
མཇུག་རྫོགས་པ་དང་གཟུགས་མེད་ཀྱི་སྐྱེ་སྲིད་གྲུབ་པ་དུས་མཉམ་བྱེད་
པ་ཡིན་པའི་ཕྱིར། མཛོད་འགྲེལ་ལས། དེ་དག་ལ་ཡུལ་གྱིས་ཕྱེ་བའི་

བླ་འོག་ནི་མེད་ཏེ།ཏེང་ངེ་འཛིན་ཐོབ་པ་རྣམས་ཡུལ་གང་དུ་འཕོ་
བ་དེ་ཉིད་དུ་སྐྱེ་ལ། ཞེས་གསུངས་པའི་ཕྱིར། ཡང་ཁ་ཅིག་ན་རེ།
རང་སའི་རྟེན་ལ་རང་སའི་དངོས གཞིའི་སྙོམས་འཇུག་སྒོམ་པ་མེད་
ལ༑ འོག་སའི་རྟེན་ལ་གོང་སའི་དངོས་གཞིའི་སྙོམས་འཇུག་སྒོམ་པ་
ཡོད་ཅིང༌། གོང་སའི་རྟེན་ལ་འོག་སའི་དངོས་གཞིའི་སྙོམས་འཇུག་
སྒོམ་པ་མེད་དེ། མཛོད་ལས། བསམ་གཏན་གཟུགས་མེད་རང་དང་
ནི༑ ༑འོག་སའི་རྟེན་ལ་འོག་དགོས་མེད། །ཞེས་གསུངས་པའི་ཕྱིར་
ན་མ་ཁྱབ། འོ་ན་གཞུང་དེས་རང་སའི་རྟེན་ལ་རང་སའི་དངོས་གཞིའི་
སྙོམས་འཇུག་སྒོམ་པ་མེད་པར་བཤད་པར་ཐལ། འདོད་པའི་ཕྱིར།
འདོད་མི་ནུས་ཏེ། དེས་བསམ་གཟུགས་བརྒྱད་རང་སའི་རྟེན་དང་།
རང་རང་གི་འོག་སའི་རྟེན་གཉིས་ཀ་ལ་སྒོམ་པ་ཡོད་པར་བཤད་པའི་
ཕྱིར༑ བསམ་གཏན་གཟུགས་མེད་རང་དང་ནི། །འོག་སའི་རྟེན་
ཅན་ཞེས་པའི་གཞུང་འདིས་དེ་ལྟར་བསྟན་པའི་ཕྱིར། མཛོད་འགྲེལ་
ལས༑ རྟེན་གང་གིས་བསམ་གཏན་དང་གཟུགས་མེད་པ་དུ་ཞིག་མངོན་
དུ་བྱེད་ཅེ་ན། བསམ་གཏན་གཟུགས་མེད་རང་དང་ནི། འོག་སའི་
རྟེན་ཅན་སྲིད་པའི་རྩེ་མོ་ནི་སྲིད་པའི་རྩེ་མོར་ཡང་མངོན་དུ་བྱེད་ལ་
འོག་མ་འདོད་པའི་ཁམས་ཀྱི་བར་དུ་ཡང་མངོན་དུ་བྱེད་དོ། །དེ་བཞིན་

དུ་ལྷག་མ་རྣམས་ཀྱང་རང་རང་གི་ས་དང་ས་འོག་མར་ཡང་མངོན་
དུ་བྱེད་དོ། །ཞེས་གསུངས་པའི་ཕྱིར། ཡང་ཁ་ཅིག་གིས། བསམ་
གཟུགས་བརྒྱད་རང་ས་དང་རང་རང་གི་འོག་སའི་རྟེན་ལ་མངོན་དུ་
བྱེད་པ་ཡོད་ཀྱང་ས་གོང་མའི་རྟེན་ལ་ས་འོག་མའི་དངོས་གཞིའི་སྙོམས་
འཇུག་སྒོམ་པ་མེད་དེ། མཛོད་འགྲེལ་ལས། ཅིའི་ཕྱིར་གོང་དུ་སྐྱེས་
པ་སྙོམས་པར་འཇུག་པས་འོག་མ་མངོན་དུ་མི་བྱེད་ཅེ་ན། འདི་ལྟར་
དེ་ལ་འོག་དགོས་མེད། དེ་ལ་ནི་སྙོམས་པར་འཇུག་པ་འོག་མའི་རྫས་
ཀྱི་ཅུང་ཟད་ཀྱང་དགོས་པ་མེད་དེ། དམན་པའི་ཕྱིར། ཞེས་གསུངས་
པའི་ཕྱིར་ན་མ་ཁྱབ་སྟེ། དེ་སྤྱིར་བཏང་ཡིན་པས་སྒྲ་ཇི་བཞིན་པར་
ཁས་མི་ལེན་པའི་ཕྱིར། དེར་ཐལ། དམིགས་བསལ་དུ་གོང་སའི་
རྟེན་ལ་ཡང་འོག་སའི་སྙོམས་འཇུག་སྒོམ་པ་གཅིག་བཤད་པའི་ཕྱིར།
དེར་ཐལ། སྲིད་རྩེའི་རྟེན་ལ་དེའི་འོག་ཅི་ཡང་མེད་ཀྱི་སྙོམས་འཇུག་
མངོན་དུ་པྱད་པ་གཅིག་བཤད་པའི་ཕྱིར། དེར་ངྷཔ། མཛོད་ལས།
སྲིད་རྩེར་འཕེགས་པས་ཅི་ཡང་མེད། མངོན་དུ་བྱས་ནས་ཟག་པ་ཟད།
ཞེས་གསུངས་པའི་ཕྱིར། ཡང་ཁ་ཅིག་གིས་གོང་སའི་རྟེན་ལ་འོག་
སའི་སྙོམས་འཇུག་མངོན་དུ་བྱེད་པ་སྲིད་རྩེར་འཕགས་པ་སྲིད་པ་ཐ་
མ་བ་ཁོ་ན་ཟེར་བ་མི་འཐད་པར་ཐལ། བསམ་གཏན་བཞི་པའི་རྟེན་

ལ་བསམ་གཏན་དང་པོ་གསུམ་གྱི་སྙོམས་འཇུག་མངོན་དུ་བྱེད་པ་ཡོད་
པའི་ཕྱིར། དེར་ཐལ། དེའི་རྟེན་ལ་ཡར་སོང་བསམ་གཟུགས་བརྒྱད་
ལ་འགོག་པ་སྤེལ་བའི་ཐོད་རྒལ་གྱི་སྙོམས་འཇུག་སྒོམ་པའི་བྱང་
འཕགས་ཡོད། མར་འོང་སྙོམས་འཇུག་དགུ་ལ་འདོད་སེམས་སྤེལ་
བའི་ཐོད་རྒལ་གྱི་དངོས་གཞི་སྙོམས་འཇུག་སྒོམ་པའི་བྱང་འཕགས་
ཀྱང་ཡོད་པའི་ཕྱིར། དེར་ཐལ། དེའི་རྟེན་ཅན་གྱི་བྱང་འཕགས་ས་
བཅུ་པ་ཡོད་པ་གང་ཞིག །ས་དགུ་པ་མན་ཆད་ཀྱི་བྱང་འཕགས་ཀྱང་
མཚོན་བྱ་དོན་གྱི་དགེ་འདུན་གྱི་སྐབས་སུ་མང་པོ་བཤད་པའི་ཕྱིར།
དང་པོ་གྲུབ་སྟེ། ས་བཅུ་བའི་རྣམ་སྨིན་གྱི་སྐྱེ་བ་ལ་གནས་གཙང་གི་
ལྷའི་རྒྱལ་པོར་སྐྱེ་བར་བཤད་པའི་ཕྱིར། དེར་ཐལ། ས་བཅུ་བའི་
རྣམ་སྨིན་ཀྱི་སྐྱེ་བ་འཆད་པའི་སྐབས་ཀྱི་གསེར་འཕྲེང་ལས། ས་བཅུ་
ལ་གནས་པ་རྣམས་རིམ་པ་བཞིན་ཕལ་ཆེར་འཛམ་བུའི་གླིང་དང་།
ཞེས་པ་ནས། གནས་གཙང་མའི་ལྷའི་རྒྱལ་པོ་རྣམས་སྐྱེ་བ་འཛིན་ནོ།།
ཞེས་གསུངས་པའི་ཕྱིར། གཉིས་པ་གྲུབ་སྟེ། བར་འདའ་བའི་མིང་
ཅན་གྱི་བྱང་སེམས་ལ་བསམ་གཏན་བཞི་གའི་རྟེན་ཅན་ཡོད་ལ།།
གནས་ཐམས་ཅད་དུ་འཆི་འཕོ་བའི་མིང་ཅན་ལ་ཡང་དེ་ལྟར་ཡོད་པ་
སོགས་བཤད་ཅིང་། བསམ་གཏན་བཞི་གའི་རྟེན་ལ་ཐེག་ཆེན་མཐོང་

ལམ་གསར་སྐྱེ་ཡང་ཡོད་པའི་ཕྱིར། ཁོ་ན་རེ་དེ་དག་ཡོད་ཀྱང་བསམ་
གཏན་གྱི་ས་གོང་མའི་རྟེན་ལ་འོག་མའི་དངོས་གཞིའི་སྙོམས་འཇུག་
མངོན་དུ་བྱེད་པ་ཡོད་པ་མི་འགྲུབ་ཟེར་ན། འོ་ན་དེ་འདྲ་བའི་བྱང་
འཕགས་དེས་རྟེན་དེ་ལ་བྱང་སེམས་ཀྱི་ལམ་གང་ཡང་མངོན་དུ་མི་
བྱེད་པར་ཐལ། བྱང་སེམས་དེས་རྟེན་དེ་ལ་མཐའ་གནས་སྙོམས་
འཇུག་དགུ་རྣམ་ཐར་བརྒྱད་ཐོད་རྒལ་གྱི་སྦྱོར་དངོས་ཀྱི་ཏིང་ངེ་འཛིན་
གཅིག་ཀྱང་མངོན་དུ་མི་བྱེད་པའི་ཕྱིར། མ་གྲུབ་ན་འགལ་ལ། འདོད་
པར་ནུས་པ་མེད་དོ། །གཞན་ཡང་གོང་སའི་རྟེན་ལ་འོག་སའི་དངོས་
གཞིའི་སྙོམས་འཇུག་མངོན་དུ་བྱེད་པ་སྔ་མ་དེ་ལས་གཞན་ཡང་ཡོད་
དེ༑ བསམ་གཏན་བཞི་པའི་རྟེན་ལ་རབ་མཐའི་བསམ་གཏན་མངོན་
དུ་བྱེད་པ་ཡོད་པ་གང་ཞིག །རབ་མཐའི་བསམ་གཏན་བཞི་པ་ལ་ས་
དགུས་མཐུན་པར་བྱས་ཤིང་འཕེལ་བ་གསུམ་གྱི་མཐར་ཕྱིན་པ་ཞིག་
དགོས་པའི་ཕྱིར། དང་པོ་གྲུབ་སྟེ། དེའི་རྟེན་ལ་རྣམ་ཐར་བརྒྱད་
མངོན་དུ་བྱེད་པ་ཡོད་པ་གང་ཞིག །རྣམ་ཐར་དང་པོ་གསུམ་རབ་
མཐའི་བསམ་གཏན་བཞི་པ་ལ་རྟེན་པ་ཡིན་པའི་ཕྱིར། དང་པོ་གྲུབ་
སྟེ༑ དེའི་རྟེན་ཅན་གྱི་ཕྱིར་མི་འོང་ལུས་མངོན་བྱེད་ཡོད་པར་གཞན་
དུ་བཤད་ཟིན་ལ། རྣམ་ཐར་བརྒྱད་མངོན་དུ་བྱེད་པའི་དེའི་རྟེན་ཅན་

གྱི་བྱང་སེམས་ཡང་ཡོད་པའི་ཕྱིར། གསེར་འཕྲེང་ལས། གཟུགས་
མེད་ཀྱི་རྣམ་ཐར་བཞི་ཁམས་གསུམ་ཀ་དང༌། དང་པོ་གསུམ་མིའི་
རྟེན་ལ་སྐྱེ་བར་གསུངས་སོ། །ཞེས་པ་༐ས། བྱང་སེམས་ཀྱིས་ནི་
གཟུགས་དང་འདོད་ལྷའི་རྟེན་ལ་ཡང་སྒོམ་ནུས་སམ་སྙམ་མོ། །ཞེས་
གསུངས་པའི་ཕྱིར། གཉིས་པ་གྲུབ་སྟེ། ཀུན་བཏུས་ལས། ཡོན་
ཏན་ལྷག་མ་རྣམས་ནི་ཉན་ཐོས་སམ་བྱང་ཆུབ་སེམས་དཔའ་འམ་དེ་
བཞིན་བཤེགས་པ་ཡང་རུང་སྟེ་རབ་ཀྱི་མཐར་ཕྱིན་པའི་བསམ་གཏན་
བཞི་པ་ལ་བརྟེན་ནས་མངོན་པར་འགྲུབ་བོ། །ཞེས་གསུངས་པའི་ཕྱིར་
དང་༑ ཡོན་ཏན་ལྷག་མ་རྣམ་ཐར་སོགས་ཡིན་པའི་ཕྱིར། གོང་གི་
རྟགས་གཉིས་པ་རབ་མཐའི་བསམ་གཏན་བཞི་པ་ལ་ས་དགུས་མཐུན་
པར་བྱས་ཤིང་འཕེལ་བ་གསུམ་གྱི་མཐར་ཕྱིན་པ་ཞིག་དགོས་ཏེ།
མངོན་པ་གཉིས་ཀྱི་འཕེལ་བ་གསུམ་མི་འདྲ་ཡང་ཀུན་བཏུས་ལྟར་ན་
༼མས་གསུམ་ས་དགུ་ལ་ལུགས་མཐུན་དང་ལུགས་བཟློག་ཏུ་སྙོམས་
པར་འཇུག་པ་འཕེལ་བ་ཆུང་ངུ་ཡང་ལུགས་མཐུན་དུ་རེ་རེ་བར་དུ་
རྒལ་བའི་ཐོད་རྒལ་འཕེལ་བ་འབྲིང་། ལུགས་བཟློག་ཏུ་ཐོད་རྒལ་ཏུ་
ཞུགས་པ་འཕེལ་བ་རབ་ཡིན་པས་དེའི་མཐར་བྱུང་བ་ཞིག་དགོས་པའི་
ཕྱིར༑ ཡང་ཁ་ཅིག་གིས། སོ་སྐྱེ་ལ་གོང་སའི་རྟེན་ལ་འོག་སའི་དངོས་

གཞིའི་སྙོམས་འཇུག་མངོན་དུ་བྱེད་པ་མེད་ཟེར་ན། དེ་ཡོད་པར་ཐལ།
བསམ་གཏན་གཉིས་པའི་རྟེན་ལ་དང་པོའི་དངོས་གཞིའི་སྙོམས་འཇུག་
མངོན་དུ་བྱེད་འི་སོ་སྐྱེ་ཡོད་པའི་ཕྱིར། དེར་ཐལ། བསྐལ་པ་ཐོག་
མར་ཆགས་པའི་ཚེ་ཚངས་པ་ཆེན་པོ་སྐྱེས་བའི་རྗེས་སུ་བསམ་གཏན་
གཉིས་པའི་ལྷ་ཚེ་དང་བསོད་ནམས་ཟད་པ་འགའ་རེ་ཤི་ནས་ཚངས་
ཆེན་དུ་སྐྱེ་པར་བཤད་པ་གང་ཞིག་བསམ་གཏན་དང་པོར་སྐྱེ་བ་ལ་དེའི་
སྙོམས་འཇུག་མངོན་དུ་འགྱུར་དགོས་པར་སྔར་བཤད་ཟིན་པའི་ཕྱིར།
དང་པོ་གྲུབ་སྟེ། རྣལ་འབྱོར་སྤྱོད་པའི་ས་ལས། དེ་དེར་ཚངས་པའི་
ནང་ན་ཚངས་པ་ཆེན་པོར་འགྱུར་ལ། །དེ་གཅིག་བུ་སྐྱོ་བར་འགྱུར་
ཞིང་མི་དགའ་བར་འགྱུར་ཏེ། ཞེས་པ་ནས། སེམས་ཅན་ཚེ་ཟད་
ཅིང་ལས་ཟད་ལ་བསོད་ནམས་ཟད་པ་གཞན་དག་ཀྱང་བསམ་གཏན་
གཉིས་པ་ནས་ཤི་འཕོས་ནས་དེ་དང་སྐལ་པ་མཉམ་པར་བསམ་གཏན་
དང་པོ་ཉིད་དུ་ཤྱེ་བར་འགྱུར་ཏེ། ཞེས་གསུངས་པའི་ཕྱིར། དེ་བཞིན་
དུ་ས་གོང་མ་ནས་ཤི་འཕོས་ནས་ས་འོག་མར་སྐྱེ་བ་སྲིད་རྩེའི་བར་དུ་
ཡོད་པའི་ཕྱིར།
༈ གཉིས་པ་རང་ལུགས་ལ། ཤེས་བྱ་ཆོས་ཅན། །ངན་
སོང་གསུམ་དང་བདེ་འགྲོའི་ཕྱོགས་ཀྱི་སྒྲ་མི་སྙན་པ་དང༌། འདུ་ཤེས་

མེད་པ་རྣམས་ཀྱི་ལུས་རྟེན་ལ་བསམ་གཟུགས་བརྒྱད་ཀྱི་དངོས་གཞི་
དང་༑ ཉེར་བསྡོགས་གང་ཡང་གསར་སྐྱེ་དང་སྐྱེས་ཟིན་ལྡན་པ་མེད་
དེ༑ དེ་རྣམས་རྣམ་སྨིན་གྱི་སྒྲིབ་པ་ཤས་ཆེན་པོ་དང་ལྡན་པའི་ཕྱིར།
ཤེས་བྱ་ཆོས་ཅན། གླིང་གསུམ་གང་རུང་གི་མི་ཡིན་ཀྱང་ཟ་མ་མ་
ནིང་དང་མཚན་གཉིས་པ་གང་ཡིན་གྱི་ལུས་རྟེན་ལ་ཡང་དེ་དག་མེད་
དེ༑ དེ་རྣམས་ཉོན་མོངས་ཀྱི་སྒྲིབ་པ་ཤས་ཆེན་པོ་དང་ལྡན་པའི་ཕྱིར།
ཤེས་བྱ་ཆོས་ཅན། ཆོས་སྤོང་དང་མཚམས་མེད་ཀྱི་ལས་སྟོབས་ལྡན་
བསགས་ལ་མ་སྦྱངས་པའི་བར་དུ་ཡང་ལུས་རྟེན་དེ་ལ་དེ་དག་གསར་
སྐྱེ་དང་སྐྱེས་ཟིན་ལྡན་པ་མེད་དེ། ལས་སྒྲིབ་ཤས་ཆེན་པོ་དང་ལྡན་
པའི་ཕྱིར། ཤེས་བྱ་ཆོས་ཅན། ལྷ་མིན་རྣམས་ཀྱི་ལུས་རྟེན་ལ་ཡང་
དེ་དག་མེད་དེ། དེ་ཕྲག་དོག་གི་སྒྲིབ་པ་དང་འགྲོ་བའི་སྒྲིབ་པ་ཤས་
ཆེན་པོ་གཉིས་ཀ་དང་ལྡན་པའི་ཕྱིར། ཤེས་བྱ་ཆོས་ཅན། དེ་དག་
ལས་གཞན་པའི་གླིང་གསུམ་གྱི་མི་དང་འདོད་ལྷ་དྲུག་གི་ལུས་རྟེན་ལ་
བསམ་གཟུགས་ཀྱི་དངོས་གཞི་དང་ཉེར་བསྡོགས་རྣམས་གསར་སྐྱེ་
དང་སྐྱེས་ཟིན་ལྡན་པ་དང་མངོན་དུ་བྱེད་པ་ཡོད་དེ། དེ་རྣམས་ཀྱི་
ལུས་རྟེན་ལ་མཐོང་ལམ་གྱི་སྔ་རོལ་ཏུ་ཅི་ཡང་མེད་མན་ཆད་ལ་ཆགས་
བྲལ་གྱི་ཕྱིར་མི་འོང་གི་འབྲས་བུ་གསར་ཐོབ་ཡོད་པའི་ཕྱིར། འབྲས་

བུ་རིམ་གྱིས་པའི་ཕྱིར་མི་འོང་ནས་དགྲ་བཅོམ་པའི་བར་དུ་གསར་ཐོབ་
ཡོད་པའི་ཕྱིར། ཤེས་བྱ་ཆོས་ཅན། བསམ་གཏན་དང་པོའི་ཚངས་
རིས་ཚངས་མདུན། ཚངས་ཆེན་གསུམ་གྱི་ལྷའི་ལུས་རྟེན་ལ། བསམ་
གཏན་དང་པོའི་ཉེར་བསྡོགས་གསར་ཐོབ་དང་ཐོབ་ཟིན་མངོན་དུ་བྱེད་
པ་མེད་ལ་དང་པོའི་དངོས་གཞིའི་སྙོམས་འཇུག་གསར་ཐོབ་མེད་ཀྱང་
ཐོབ་ཟིན་མངོན་དུ་བྱེད་པ་ཡོད་དེ། དང་པོ་གཉིས་ཀྱི་ལུས་རྟེན་ལ་
ཕྱིར་མི་འོང་སྐྱེ་འདའ་བ་གང་ཞིག་གིས་དེའི་དངོས་གཞིའི་སེམས་རྟེན་
བྱས་པའི་ལམ་གྱིས་རང་ས་དང་གོང་སའི་ཉོན་མོངས་སྤོང་བ་ཡོད་
ལ་ཚངས་ཆེན་ལ་བྱང་འཕགས་ཀྱིས་དེ་བྱེད་པ་ཡོད་པའི་ཕྱིར། དང་
པོའི་ལྷ་དེ་གསུམ་གྱི་ལུས་རྟེན་ལ་བསམ་གཏན་གཉིས་པ་ནས་སྲིད་རྩེའི་
བར་གྱི་ཉེར་བསྡོགས་དང་དངོས་གཞིའི་སྙོམས་འཇུག་རྣམས་གསར་
སྐྱེ་དང་ཐོབ་ཟིན་མངོན་དུ་བྱེད་པ་ཐམས་ཅད་ཡོད་དེ་ཉེར་བསྡོགས་
རྣམས་སོ་སོ་སྐྱེ་བོ་འགའ་ཞིག་གིས་དེ་ལྟར་བྱེད་པ་ཡོད། །དངོས་གཞི་;
རྣམས་ཕྱིར་མི་འོང་སྐྱེ་འདའ་བས་དེ་ལྟར་བྱེད་པ་ཡོད་པ་ནི་རྟེན་དེ་
ལ་དགྲ་བཅོམ་པའི་འབྲས་བུ་མངོན་དུ་བྱེད་ཚུལ་ཀྱིས་ཤེས་ལ་ཚངས་
ཆེན་ལ་ཕྱིར་མི་འོང་མེད་ཀྱང་བྱང་འཕགས་ཀྱིས་དེ་ལྟར་བྱེད་པ་ཡོད་
པའི་ཕྱིར། ལྷག་མ་བསམ་གཏན་གཉིས་པ་ནས་སྲིད་རྩེའི་བར་དུ་དེའི་

རིགས་འགྲོས་ཀྱིས་ཤེས་པར་བྱའོ། །གླིང་གསུམ་གྱི་མིའི་བར་དོ་དང་
འདོད་ལྷ་རིགས་དྲུག་གི་བར་དོའི་རྟེན་ལ་བསམ་གཟུགས་ཀྱི་དངོས་
གཞི་བརྒྱད་གང་ཡང་གསར་སྐྱེ་མེད་ལ་ཐོབ་ཟིན་ལྡན་པ་ཡང་མེད་དེ།
བསམ་གཟུགས་ཀྱི་དངོས་གཞིའི་སྙོམས་འཇུག་བརྒྱད་གང་རུང་གྲུབ་
པའི་སོ་སྐྱེས་ཀྱིས་འདོད་པའི་ལྷ་མིའི་བར་སྲིད་འགྲུབ་པ་ལ་དངོས་གཞི་
སྙོམས་འཇུག་ཉམས་དགོས་ལ། བསམ་གཟུགས་ཀྱི་དངོས་གཞིའི་
སྙོམས་འཇུག་བརྒྱད་གང་རུང་ཐོབ་པའི་འཕགས་པས་སླར་འདོད་པའི་
བར་སྲིད་འགྲུབ་མི་སྲིད་པའི་ཕྱིར། འདོད་པོའི་བར་སྲིད་དེ་རྣམས་
ཀྱི་རྟེན་ལ་བསམ་གཏན་གཉིས་པ་ཡན་ཆད་ཀྱི་ཉེར་བསྡོགས་གསར་
སྐྱེ་དང་ཐོབ་ཟིན་ལྡན་པ་མེད་ལ་བསམ་གཏན་དང་པོའི་ཉེར་བསྡོགས་
གསར་སྐྱེ་ཡང་མེད་མངོན་དུ་བྱེད་པ་ཡང་མེད་ཀྱང་ཐོབ་ཟིན་ལྡན་པ་
ནི་ཡོད་དེ། འདོད་པའི་བར་སྲིད་དེ་རྣམས་ཀྱི་རྟེན་ཅན་གྱི་རྒྱུན་ཞུགས་
རིགས་ནས་རིགས་སྐྱེས་དང་སྲིད་པ་ལན་བདུན་པ་དང་ཕྱིར་འོང་ཡང་
ཡོད་པ་གང་ཞིག །རྒྱུན་ཞུགས་དང་ཕྱིར་འོང་ལ་བསམ་གཏན་དང་
པོའི་ཉེར་བསྡོགས་དང་ལྡན་པས་ཁྱབ་པའི་ཕྱིར་དང་། དེར་མ་ཟད་
སྦྱོར་ལམ་པ་མང་པོ་ཡང་ཡོད་པའི་ཕྱིར། བསམ་གཏན་དང་པོའི་
ཚངས་རིས་ཀྱི་བར་དོ་ནས་ཚངས་ཆེན་མ་གཏོགས་པའི་འོག་མིན་བར་

གྱི་བར་དོ་བཅུ་དྲུག་གི་རྟེན་ལ་རང་སའི་དངོས་གཞི་སྙོམས་འཇུག་
གསར་ཐོབ་མེད་ཀྱང་མངོན་དུ་བྱེད་པ་ཡོད་ལ་རང་རང་གི་སའི་དངོས་
གཞི་སྙོམས་འཇུག་གསར་སྐྱེ་དང་མངོན་དུ་བྱེད་པ་ཐམས་ཅད་ཡོད་
དེ༑ ཕྱིར་མི་འོང་བར་འདའ་བས་རྟེན་དེ་ལ་སྤང་བྱ་ལྷག་མ་སྤོང་ཚུལ་
དང་འབྲས་བུ་ལྷག་མ་ཐོབ་ཚུལ་གྱིས་ཤེས་པའི་ཕྱིར། འདི་དག་གི་
ཤེས་བྱེད་རིགས་པ་རྣམས་བསམ་གཟུགས་ཆེན་མོ་ནས་ཤེས་པར་བྱ་
དགོས་ལ། དགེ་འདུན་ཉི་ཤུའི་མཐའ་དཔྱོད་ལས་ཀྱང་ཤེས་དགོས་
པ་ཡོད་དོ། །
༈ གསུམ་པ་རྩོད་པ་སྤོང་བ་ལ། ཁོ་ན་རེ། ངན་སོང་གསུམ་
གྱི་ལུས་རྟེན་ལ་བསམ་གཏན་གྱི་དངོས་གཞིའི་སྙོམས་འཇུག་གསར་
སྐྱེ་ཡོད་པར་ཐལ། དེ་ལ་ཚད་མེད་བཞི་གསར་སྐྱེ་ཡོད་པའི་ཕྱིར། དེར་
ཐལ༑ སྙིང་རྗེ་ཆེན་པོ་གསར་སྐྱེ་ཡོད་པའི་ཕྱིར་ན་མ་ཁྱབ། རྟགས་
གྲུབ་སྟེ། དེ་ལ་ཐེག་ཆེན་སེམས་བསྐྱེད་གསར་སྐྱེ་ཡོད་པའི་ཕྱིར། དེར་
ཐལ༑ དམྱལ་བའི་ལུས་རྟེན་ལ་ཡང་ཡོད། དུད་འགྲོའི་ལུས་རྟེན་
ལ་ཡང་ཡོད། ཡི་དྭགས་ཀྱི་ལུས་རྟེན་ལ་ཡང་ཡོད་པའི་ཕྱིར། དེར་
ཐལ༑ མདོ་ལས་བཤད་པའི་ཕྱིར། ཡང་ཁོ་ན་རེ། ངན་སོང་བའི་
ལུས་རྟེན་ལ་དེ་དག་གསར་སྐྱེ་ཡོད་པར་ཐལ། དེ་ལ་ཐེག་ཆེན་མཐོང་

ལམ་གསར་སྐྱེ་ཡོད་པའི་ཕྱིར། དེར་ཐལ། ཟ་མ་ཏོག་བཀོད་པའི་
མདོ་ལས། འཇིག་རྟེན་དབང་ཕྱུག་གིས་ཡི་དྭགས་དུ་མ་བདེན་པ་མཐོང་
བ་ལ་བཀོད་པ་དང་སྲིན་བུའི་རིགས་མང་པོ་བདེན་པ་མཐོང་བ་ལ་
བཀོད་པར་གསུངས་པའི་ཕྱིར་ན་མ་ཁྱབ་སྟེ། དེའི་དོན་ཡང་སེམས་
བསྐྱེད་ལ་བཀོད་པ་ལ་བཤད་དགོས་པའི་ཕྱིར། ཡང་ཁོ་ན་རེ། བར་
དོ་བ་ལ་བསམ་གཏན་གྱི་ཉེར་བསྡོགས་དང་དངོས་གཞི་སྙོམས་འཇུག་
དང་ལྡན་པ་མང་པོ་ཡོང་ཟེར་བ་མི་འཐད་པར་ཐལ། བར་དོ་བ་ལ་
བསམ་གཏན་གྱི་སྡོམ་པ་དང་ལྡན་པ་མེད་པའི་ཕྱིར། དེར་ཐལ། བསམ་
གཏན་གྱི་སྡོམ་པ་ལྷ་མི་གཉིས་ཁོ་ནའི་རྒྱུད་ལ་ཡོད་པའི་ཕྱིར། །མདོ་
འགྲེལ་ལས། དེ་ལྟ་བས་ན་སྡོམ་པ་ནི་ལྷ་དང་མི་རྣམས་ཁོ་ན་ལ་ཡོད་
དོ༑ ༑ཞེས་གསུངས་པའི་ཕྱིར་ན་མ་ཁྱབ་སྟེ། འགྲོ་བ་ལྔའི་ནང་ནས་
དེ་གཉིས་ཁོ་ནར་ཡོད་པའི་དོན་ཡིན་པར་ཆོས་མངོན་པ་མཛོད་ཀྱི་
དགོངས་འགྲེལ་ཐུབ་བསྟན་ནོར་བུའི་གཏེར་མཛོད་དུ་གསུངས་པའི་
ཕྱིར༑ ཡང་ཁོ་ན་རེ། ཁྱོད་ཀྱིས་སྙོམས་འཇུག་ཐོབ་པ་དང་མངོན་
དུ་བྱས་པའི་དོན་སོ་སོར་བཤད་པ་མི་འཐད་པར་ཐལ། དེ་གཉིས་ལ་
ཁྱད་པར་མེད་པའི་ཕྱིར། དེར་ཐལ། ལམ་ཐོབ་པ་དང་ལམ་དེ་མངོན་
དུ་བྱས་པ་ལ་ཁྱད་པར་མེད་པའི་ཕྱིར་ན་རྟགས་མ་གྲུབ་སྟེ། རིགས་

ངེས་བྱང་སེམས་རྣམས་ཀྱིས་ཐེག་ཆེན་མཐོང་ལམ་ཐོབ་པ་དང་དུས་
མཉམ་དུ་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་གཞི་ཤེས་
ཐོང་པ་གང་ཞིག །དེ་དང་དུས་མཉམ་དུ་ཀཞི་ཤེས་དེ་མངོན་དུ་མ་
བྱས་པའི་ཕྱིར། དང་པོ་གྲུབ་སྟེ། གཞི་ཤེས་མ་ཐོབ་པའི་འཕགས་
པ་མེད་པའི་ཕྱིར། གཉིས་པ་མ་གྲུབ་ན། རིགས་ངེས་བྱང་སེམས་
ཆོས་ཅན། ཁྱོད་ཀྱིས་ཐེག་ཆེན་མཐོང་ལམ་ཐོབ་པ་དང་དུས་མཉམ་
དུ་མི་རྟག་སོགས་བཅུ་དྲུག་མངོན་དུ་རྟོགས་པའི་གཞི་ཤེས་མངོན་དུ་
མ་བྱས་པར་ཐལ། དེ་དང་དུས་མཉམ་དུ་ཁྱོད་ཀྱི་རྒྱུད་ལ་དེ་འདྲ་བའི་
གཞི་ཤེས་མངོན་གྱུར་དུ་མ་སྐྱེས་པའི་ཕྱིར། དེར་ཐལ། དེ་དུས་ཁྱོད་
ཐེག་ཆེན་མཐོང་ལམ་བར་ཆད་མེད་ལམ་པ་ཡིན་པའི་ཕྱིར། ཁོ་ན་
རེ༑ དེ་འདྲ་བའི་བྱང་སེམས་ཀྱིས་གཞི་ཤེས་མངོན་དུ་བྱེད་མི་སྲིད་
པར་ཐལ། དེ་དུས་དེ་མངོན་དུ་མ་བྱས་པའི་ཕྱིར་ན་མ་ཁྱབ་སྟེ། ཕྱིས་
རྗེས་ཐོབ་ཏུ་ལངས་ཕྱིན་ལ་མངོན་ཏུ་གྱུར པའི་ཚེ་མངོན་དུ་བྱས་པའི་
ཕྱིར༑ མངོན་དུ་བྱས་པ་ལ་ཡང་གསར་ཐོབ་ཀྱིས་མ་ཁྱབ་པར་ཐལ།
ས་བརྒྱད་པར་བྱང་སེམས་ཀྱིས།།ཐོད་རྒལ་གྱི་དངོས་གཞིའི་ཏིང་ངེ་
འཛིན་མངོན་དུ་བྱེད་པ་གང་ཞིག །དེ་དུས་གསར་ཐོབ་མ་ཡིན་པའི་
ཕྱིར༑ དང་པོ་མ་གྲུབ་ན། ས་བདུན་པ་ཡན་ཆད་དུ་བྱང་སེམས་

རྣམས་ཀྱིས་ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་མི་སྲིད་
པར་ཐལ། དེ་ཡན་ཆད་དུ་མངོན་དུ་བྱེད་མི་སྲིད་པའི་ཕྱིར། འདོད་
ན༑ དེ་ཡན་ཆན་དུ་ཐེག་ཆེན་སེམས་བསྐྱེད་དང་སྙིང་རྗེ་ཆེན་པོ་སོགས་
ཀྱང་མངོན་དུ་བྱེད་མི་སྲིད་པར་ཐལ་ལོ། །བྱས་པ་ལ་ཁོ་ན་རེ། ཐེག་
ཆེན་མཐོང་ལམ་བར་ཆད་མེད་ལམ་པ་སེམས་བསྐྱེད་མངོན་དུ་བྱས་
པའི་གང་ཟག་མ་ཡིན་པར་ཐལ། དེ་ལ་སེམས་བསྐྱེད་མངོན་གྱུར་
དུ་མེད་པའི་ཕྱིར་ཟེར་ན་ཡང་འདོད་པ་ཁོ་ན་ཡིན་ཏེ། ཁྱོད་སྟོང་པ་
ཉིད་ལ་རྩེ་གཅིག་ཏུ་མཉམ་པར་བཞག་པའི་སློབ་པ་མཉམ་བཞག་པ་
ཡིན་པའི་ཕྱིར། གཞན་ཡང་། ཀུན་བཏུས་ལས། མཐོང་བའི་ལམ་
ནི་བདེན་པ་རྣམ་པར་འཇོག་པ་མངོན་པར་རྟོགས་པའི་མཐའ་ལས་བྱུང་
བ་ཀུན་རྫོབ་ཤེས་པ་འཐོབ་སྟེ། མངོན་དུ་བྱེད་པ་ནི་མ་ཡིན་ནོ། །ཞེས་
པའི་དོན་མེད་པར་ཐལ། མཐོང་ལམ་མཉམ་གཞག་སྐབས་སུ་སྡུག་
1བསྔལ་ལ་སོག"་པ་འདི་ལྟ་བུའོ་ཞེས་ཡིད་ལ་མངོན་པ`་བརྗོད་པའི་
སྒོ་ནས་ཤེས་པའི་མངོན་རྟོགས་ཀྱི་མཐའ་ལས་བྱུང་བའི་ཀུན་རྫོབ་ཤེས་
པ་ཐོབ་ལ། དེ་དུས་མངོན་དུ་མི་བྱེད་པར་བཤད་པ་མ་ཡིན་པའི་ཕྱིར།
དེར་ཐལ། ལམ་དེ་ཐོབ་པ་དང་མངོན་དུ་བྱེད་པ་དུས་མཉམ་ཡིན་
པའི་ཕྱིར། རྟགས་ཁས། གཞན་ཡང་རྣམ་བཤད་ཆོས་མངོན་རྒྱ་

མཚོ་ལས། དཀོན་མཆོག་ཞེས་པ་རིམ་པ་གཉིས་ཏེ། མངོན་པར་
རྟོགས་པ་གཉིས་མཐོང་ལམ་གྱི་སྐབས་སུ་ཐོབ་ཅིང་སྒོམ་ལམ་གྱི་སྐབས་
སུ་མངོན་དུ་བྱེད་དེ། ཞེས་པའི་དོན་མ་གྲུབ་པར་ཐལ། མངོན་རྟོགས་
བཅུའི་ནང་གི་དཀོན་མཆོག་མངོན་རྟོགས་དང༌། ཀུན་ཏུ་མི་འབྱུང་
བ་མངོན་རྟོགས་གཉིས་མཐོང་ལམ་གྱི་སྐབས་སུ་ཐོབ་ནས་སྒོམ་ལམ་
སྐབས་སུ་མངོན་དུ་བྱེད་པ་དེའི་དོན་མ་ཡིན་པའི་ཕྱིར། དེར་ཐལ།
སྒོམ་ལམ་སྐབས་སུ་མངོན་དུ་བྱེད་ན་དེའི་སྐབས་སུ་གསར་དུ་ཐོབ་པ་
ཡིན་དགོས་པའི་ཕྱིར། རྟགས་དོན་གྱིས་ཁས་སོང༌། འདི་ལ་དོགས་
པ་ཆེར་མེད་ཀྱང་བློ་གསལ་ཕལ་ཆེར་འཁྲུལ་འདུག་པས་ཅུང་ཟད་བྲིས་
ལ་ཤེས་བྱེད་མངོན་པ་གཉིས་ཀ་ན་མཐའ་ཡས་སོ། །ཁོ་ན་རེ། ཐེག་
ཆེན་མཐོང་ལམ་བར་ཆད་མེད་ལམ་པ་ཆོས་ཅན། ཁྱོད་ཐེག་ཆེན་
སེམས་བསྐྱེད་མངོན་དུ་བྱས་པའི་གང་ཟག་ཡིན་པར་ཐལ། ཁྱོད་ཀྱི་
རྒྱུད་ལ་ཐེག་ཆེན་སེམས་བསྐྱེད་ཡོད་པའི་ཕྱིར་ན་མ་ཁྱབ། བྱས་པ་
ལ་ཁོ་ན་རེ། ཐེག་ཆེན་སེམས་བསྐྱེད་ཀྱི་ས་བོན་རྒྱུད་ལྡན་ཡིན་ན་ཐེག་
ཆེན་སེམས་བསྐྱེད་རྒྱུད་ལྡན་ཡིན་པས་ཁྱབ་པར་ཐལ། ཐེག་ཆེན་མཐོང་
ལམ་བར་ཆད་མེད་ལམ་པ་དེ་ཐེག་ཆེན་སེམས་བསྐྱེད་རྒྱུད་ལྡན་ཡིན་
པ་གང་ཞིག །དེའི་རྒྱུད་ལ་ཐེག་ཆེན་སེམས་བསྐྱེད་ལྡན་ཚུལ་ཅིག་ཡོད་

པའི་ཕྱིར་ན་མ་ཁྱབ། འདོད་ན། ལམ་དུ་མ་ཞུགས་པའི་སེམས་ཅན་
ཐམས་ཅད་ཐེག་ཆེན་སེམས་བསྐྱེད་རྒྱུད་ལྡན་ཡིན་པར་ཐལ། དེའི་
ས་ཀྲོན་རྒྱུད་ལྡན་ཡིན་པའི་ཕྱིར། དེར་ཐ། །རྣམ་མཁྱེན་གྱི་ས་
བོན་རྒྱུད་ལ་མེད་པའི་སེམས་ཅན་མེད་པའི་ཕྱིར། དེར་ཐལ། དེ་
ཡིན་ན་རྒྱས་འགྱུར་གྱི་རིགས་རྒྱུད་ལྡན་ཡིན་དགོས་པའི་ཕྱིར།
ཁྱབ་འཚམས་ཀྱི་རྟགས་དང་པོ་སླ་ལ། གཉིས་པ་མ་གྲུབ་ན། ཐེག་
ཆེན་མཐོང་ལམ་བར་ཆད་མེད་ལམ་པ་ཆོས་ཅན། ཁྱོད་ཀྱི་རྒྱུད་ལ་
ཐེག་ཆེན་སེམས་བསྐྱེད་ལྡན་ཚུལ་ཡོད་པར་ཐལ། ཁྱོད་ཀྱི་རྒྱུད་ལ་
ཐེག་ཆེན་སེམས་བསྐྱེད་དབང་གི་ཚུལ་དུ་ལྡན་པ་ཡིན་པའི་ཕྱིར། དེར་
ཐལ༑ དཔེར་ན་ཞེ་སྡང་མངོན་འགྱུར་དུ་ཡོད་པའི་དགེ་སློང་ལ་སོ་
ཐར་གྱི་སྡོམ་པ་མངོན་འགྱུར་དུ་མེད་ཀྱང་དེའི་ས་བོན་ཡོད་ལ་མངོན་
གྱུར་དུ་སྐྱེ་འདོད་ན་འབད་པ་ཙམ་གྱིས་མངོན་གྱུར་དུ་འབྱུང་རུང་དུ་
ཡོད་པ་བཞིན་དུ་ཁྱོད་ཀྱི་རྒྱུད་ལ་ཐེག་ཆེན་སེཡས་བསྐྱེད་ད་ལྟ་མངོན་
གྱུར་དུ་མེད་ཀྱང་དེའི་ས་བོན་ཡོད་ཅིང་མངོན་གྱུར་དུ་སྐྱེ་འདོད་ན་
འབད་པ་ཙམ་གྱིས་མངོན་གྱུར་དུ་འབྱུང་རུང་དུ་ཡོད་པའི་ཕྱིར། ཁྱབ་
སྟེ༑ དེ་ལྟ་བུ་ནི་དབང་གི་ཚུལ་དུ་ལྡན་པའི་དོན་ཡིན་པ་གང་ཞིག །ཐེག་
ཆེན་སེམས་བསྐྱེད་སོགས་ལམ་རྣམས་དང༌། སྦྱོར་བྱུང་གི་བསམ་

གཟུགས་བརྒྱད་སོགས་དང་ལུང་མ་བསྟན་གྱི་ཤེས་པ་གཟོ་གནས་ཤེས་
པ་དང་སྤྲུལ་སེམས་སོགས་སྦྱོར་བྱུང་གི་ཆོས་རྣམས་རྒྱུད་ལ་ལྡན་མི་
ལྡན་དབང་གི་ཚུལ་དུ་ལྡན་མི་ལྡན་གྱིས་འཇོག་པའི་ཕྱིར། དང་པོ་གྲུབ་
སྟེ༑ དེའི་དོན་ཡོད་པའི་ཕྱིར། གཉིས་པ་གྲུབ་སྟེ། ལྡན་བྱའི་ཆོས་
དེ་རྒྱུད་ལ་ལྡན་ཚུལ་གསུམ་ཡོད་པ་ལས། ཉོན་མོངས་པ་རྣམས་དང་
སྐྱེས་ཐོབ་ཀྱི་དགེ་བ་རྒྱུད་ལ་ལྡན་མི་ལྡན་དེ་དག་གི་ས་བོན་རྒྱུད་ལ་ལྡན་
མི་ལྡན་གྱི་སྒོ་ནས་འཇོག །ཐེག་ཆེན་སེམས་བསྐྱེད་སོགས་སྦྱོར་བྱུང་
གི་དགེ་བ་རྣམས་རྒྱུད་ལ་ལྡན་མི་ལྡན་དེ་དག་དབང་གི་ཚུལ་གྱིས་ལྡན་
མི་ལྡན་གྱི་སྒོ་ནས་འཇོག །མིག་དང་རྣ་བ་སོགས་རྒྱུད་ལ་ལྡན་མི་ལྡན་
དེ་དག་མངོན་གྱུར་དུ་ལྡན་མི་ལྡན་གྱི་སྒོ་ནས་འཇོག་དགོས་པས་འདི་
ལ་ཀུན་འབྱུང་བ་དང་ལྡན་པ་ཟེར་བའི་ཕྱིར། དེར་ཐལ། ཉོན་མོངས་
རྣམས་ད་ལྟར་མངོན་འགྱུར་དུ་མེད་པས་དེ་རྣམས་ཀྱི་ས་བོན་གང་ཟག་
དེའི་རྒྱུད་ལ་ཡོད་ན་གང་ཟག་དེ་ཉོན་མོངས་དེ་རྣམས་རྒྱུད་ལྡན་ལ་
འཇོག །སེམས་བསྐྱེད་སོགས་ལམ་རྣམས་ཀྱི་ས་བོན་གང་ཟག་དེའི་
རྒྱུད་ལ་ཡོད་པ་ཙམ་གྱིས་གང་ཟག་དེ་ལམ་དེ་རྒྱུད་ལྡན་དུ་མི་འཇོག་
ལ་མངོན་འགྱུར་དུ་ཡང་ཡོད་མི་དགོས་ཀྱང་སྔར་བཤད་པ་ལྟར་དབང་
གི་ཚུལ་དུ་ལྡན་ན་ལམ་དེ་རྒྱུད་ལྡན་དུ་འཇོག་དགོས། མིག་རྣ་སོགས་

ནི་མངོན་འགྱུར་དུ་ཡོད་པ་ལ་དེ་དག་ལྡན་པར་འཇོག་དགོས་པའི་ཕྱིར།
དང་པོ་གཉིས་བཤད་ཟིན་ལ་ཕྱི་མ་ཡང་ཡིན་ཏེ། དཔེར་ན་གཟུགས་
མེད་ཀྱི་སོ་སོ་སྐྱེ་བོ་རྣམས་འདོད་པའི་ཉོན་མོངས་ཀྱི་ས་བོན་དང་ལྡན་
པས་འདོད་ཉོན་དང་ལྡན་པར་བཞག་ཀྱང༌། དེ་རྣམས་མིག་དང་རྣ་
བ་སོགས་ཀྱི་ས་བོན་རྒྱུད་ལྡན་ཡིན་ཀྱང་མིག་རྣ་དང་ལྡན་པར་མི་འཇོག་
པའི་ཕྱིར། ལྡན་ཚུལ་འདི་དག་མ་ཤེས་པས་མཁས་པ་ཆེན་པོ་མང་
བོ་ཡང་ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ལ་ཐེག་
ཆེན་སེམས་བསྐྱེད་མེད་པར་བཤད་ལ་འདི་དག་ཆོས་མངོན་པ་ལས་
རྒྱས་པར་བཤད་པས་གལ་ཆེ་ཡང་མང་གིས་དོགས་ནས་རྒྱས་པར་མ་
བྲིས༑
༈ གཉིས་པ་བསྒོམ་བྱ་བསམ་གཟུགས་ཀྱི་རང་བཞིན་སྒོམ་
ཚུལ་བཤད་པ་ལ། འཐོབ་བྱེད་ཉེར་བསྡོགས་ཀྱི་སྙོམས་འཇུག་བཤད་
པ་དང་། ཐོབ་བྱ་བསམ་གཟུགས་ྱི་དངོས་གཞིའི་སྙོམས་འཇུག་བཤད་
པ་གཉིས། དང་པོ་ལ། ཏིང་ངེ་འཛིན་ཐམས་ཅད་སྡུད་བྱེད་ཞི་ལྷག་
གཉིས་བཤད་པ་དང༌། ཡིད་བྱེད་བདུན་གྱིས་བསམ་གཟུགས་ལ་སྙོམས་
པར་འཇུག་ཚུལ་བཤད་པ་གཉིས། དང་པོ་ལ། ཞི་ལྷག་དངོས་དང་།
ཞི་ལྷག་སོ་སོར་བསླབ་ཚུལ་གཉིས། དང་པོ་ལ། དགག་གཞག་སྤོངས་

གསུམ། དང་པོ་ལ། ཁ་ཅིག་ན་རེ། སེམས་མི་འཕྲོ་བར་གནས་ལ་
གསལ་ཆའི་ངར་མེད་པ་དེ་ཞི་གནས་དང༌། གསལ་ཆའི་ངར་ཡོད་
པ་ལྷག་Jཐོང་ཡིན་ཟེར་ན། འཕགས་པ་དཀོན་ཆོག་སྤྲིན་ལས། ཞི་
གནས་ནི་སེམས་རྩེ་གཅིག་པའོ། །ལྷག་མཐོང་ནི་ཡང་དག་པར་སོ་
སོར་རྟོགས་པའོ། །ཞེས་པའི་ལུང་དོན་མ་གྲུབ་པར་ཐལ། ཞི་གནས་
སེམས་རྩེ་གཅིག་པའི་ཏིང་ངེ་འཛིན་དང༌། ལྷག་མཐོང་ནི་ཆོས་ཡང་
དག་པར་རྟོགས་པ་སྟེ་དཔྱོད་པའི་ཤེས་རབ་ལ་མི་འཇོག་པའི་ཕྱིར།
དེར་ཐལ། ཞི་གནས་ཡིན་ན་སེམས་རྩེ་གཅིག་པའི་ཏིང་ངེ་འཛིན་ཡིན་
པས་ཁྱབ་པ་དང༌། ལྷག་མཐོང་ཡིན་ན་ཆོས་ཡང་དག་པར་དཔྱོད་
པའི་ཤེས་རབ་ཡིན་པས་ཁྱབ་པ་མེད་པའི་ཕྱིར། མ་གྲུབ་ན། དང་
པོ་ལ། སེམས་མི་འཕྲོ་བར་གནས་ལ་གསལ་ཆའི་ངར་མེད་པའི་སེམས་
དེ་ཆོས་ཅན། སེམས་རྩེ་གཅིག་པའི་ཏིང་ངེ་འཛིན་ཡིན་པར་ཐལ།
ཞི་གན ·་ཡིན་པའི་ཕྱིར། ཁྱབ་པ་ཁས། དེ ་ཐལ། སེམས་མི་
འཕྲོ་བར་གནས་ལ་གསལ་ངར་མེད་པ་ཡིན་པའི་ཕྱིར། དེར་ཐལ།
དེ་འདྲ་བའི་སེམས་ཡིན་པའི་ཕྱིར། །རྩ་བར་འདོད་མི་ནུས་ཏེ། སེམས་
ཡིན་པའི་ཕྱིར། གཉིས་པ་ལ་སེམས་མི་འཕྲོ་བར་གནས་ལ་གསལ་
ཆའི་ངར་ཡོད་པའི་སེམས་ཆོས་ཅན། ཆོས་ཡང་དག་པར་དཔྱོད་པའི་

ཤེས་རབ་ཡིན་པར་ཐལ། །ལྷག་མཐོང་ཡིན་པའི་ཕྱིར། ཁྱབ་པ་ཁས།
དེར་ཐལ། སེམས་མི་འཕྲོ་བར་གནས་ལ་གསལ་ཆའི་ངར་ཡོད་པ་
ཡིན་པའི་ཕྱིར། དེར་ཐ ། དེ་འདྲ་བའི་སེམས་ཡིན་པའི་ཕྱིར། རྩ་
བར་འདོད་མི་ནུས་ཏེ། སེམས་བྱུང་མ་ཡིན་པའི་ཕྱིར། དེར་ཐལ།
སེམས་ཡིན་པའི་ཕྱིར། གཞན་ཡང་སེམས་མི་འཕྲོ་བར་གནས་ལ་
གསལ་ཆའི་ངར་མེད་པའི་གང་ཟག་དང༌།གསལ་ཆའི་ངར་ཡོད་
པའི་གང་ཟག་རེ་རེ་ནས་སྐྱོན་དུ་འཕེན་པར་བྱའོ། །གཞན་ཡང་གསལ་
ཆའི་ངར་མེད་ལ་སེམས་མི་འཕྲོ་བར་གནས་ན་ཞི་གནས་ཡིན་པས་
ཁྱབ་པར་ཐལ། ཁྱོད་ཀྱིས་སེམས་མི་འཕྲོ་བར་གནས་ལ་གསལ་ཆའི་
ངར་མེད་པ་ཞི་གནས་སུ་བཞག་པའི་ཕྱིར། རྟགས་ཁས། འདོད་ན།
གཉིད་ཤིན་ཏུ་འཐུག་པོ་ལོག་དུས་ཀྱི་སེམས་ཆོས་ཅན། དེར་ཐལ།
དེའི་ཕྱིར། དེར་ཐལ། སེམས་དེ་ལ་གསལ་ཆའི་ངར་མེད་པ་གང་
ཞིག ༑སེམས་མི་འཕྲོ་བ་གནས་པའི་ཕྱིར། དང་པོ་གྲུབ་སྟེ། གད་
འཐུག་གི་སེམས་ཡིན་པའི་ཕྱིར། ཁྱབ་སྟེ། གཉིད་འཐུག་གི་དུས་
འདུ་ཤེས་རགས་པ་ཐམས་ཅད་འགག་འགྲོ་བའི་ཕྱིར། གཉིས་པ་གྲུབ་
སྟེ༑ དེ་དུས་སེམས་ནང་དུ་རང་ཤུགས་ཀྱིས་བསྡུས་འོངས་པའི་ཕྱིར།
དེར་ཐལ། གཉིད་སེམས་ནང་དུ་སྡུད་བྱེད་ཡིན་པའི་ཕྱིར། ཕུང་པོ་

ལྔའི་རབ་བྱེད་ལས། གཉིད་གང་ཞེ་ན། འཇུག་པ་རང་དབང་མེད་
པར་སེམས་སྡུད་པའོ། །ཞེས་གསུངས་པའི་ཕྱིར། རྩ་བར་འདོད་
མི་ནུས་ཏེ། ཆོས་ཅན་དེ་ཡིན་པའི་ཕྱི། གཞན་ཡང༌། མཁས་
གྲུབ་ཐམས་ཅད་མཁྱེན་པའི་ལྟ་ངན་མུན་སེལ་ལས། རིག་པ་ངར་
ཐོན་པའི་གསལ་ཆ་ཡོད་པ་ནི་ཞི་གནས་རྐྱང་པ་མཚན་ཉིད་པ་ལ་འབྱུང་
བ་ལྟ་ཅི་སྨོས། བྱིང་པ་ཕྲ་མོ་ཡང་ཆོད་པའི་སེམས་ཐམས་ཅད་ལ་
འབྱུང་ལ། ཞེས་པའི་དོན་མ་གྲུབ་པར་ཐལ། །ཞི་གནས་མ་ཐོབ་གོང་
གི་སེམས་གནས་ཀྱི་ཏིང་ངེ་འཛིན་ལ་སེམས་མི་འཕྲོ་བར་གནས་ལ་
གསལ་ངར་ཡོད་པ་ཞིག་མེད་པའི་ཕྱིར། དེར་ཐལ། སེམས་མི་འཕྲོ་
བར་གནས་ལ་གསལ་ཆའི་ངར་ཡོད་པ་དེ་ཡིན་ན་ལྷག་མཐོང་ཡིན་
དགོས་པ་གང་ཞིག་ཞི་གནས་མ་ཐོབ་གོང་གི་སེམས་གནས་ཀྱི་ཏིང་ངེ་
འཛིན་སྐབས་སུ་ལྷག་མཐོང་མ་ཐོབ་པའི་ཕྱིར། དང་པོ་དངོས། གཉིས་
་པ་གྲུབ་སྟེ། ཞི་གནས་མ་ཐོབ་པར་ལྷམཐོང་ཐོབ་པ་མེད་པའི་ཕྱིར།
དེར་ཐལ། ཞི་གནས་རྒྱུད་ལྡན་ཡིན་ན་ལྷག་མཐོང་རྒྱུད་ལྡན་ཡིན་པས་
མ་ཁྱབ་ཀྱང་ལྷག་མཐོང་རྒྱུད་ལྡན་ཡིན་ན་ཞི་གནས་རྒྱུད་ལྡན་ཡིན་པས་
ཁྱབ་པའི་ཕྱིར། བྱས་པ་ལ་ཁོ་ན་རེ། ཀུན་བཏུས་ལས། ལ་ལ་ནི་
ལྷག་མཐོང་ཐོབ་པ་ཡིན་གྱི་ཞི་གནས་ནི་མ་ཐོབ་པ་སྟེ། དེ་ལྷག་མཐོང་
་

ལ་བརྟེན་ནས་ཞི་གནས་ལ་བརྩོན་པར་བྱེད་དོ། །ཞེས་གསུངས་པ་
མི་འཐད་པར་ཐལ། ལྷག་མཐོང་ཐོབ་ནས་ཞི་གནས་མ་ཐོབ་པ་མེད་
པའི་ཕྱིར་ན་མ་ཁྱབ་སྟེ། ལུང་དེའི་དངོས་བསྟན་གྱི་ལྷག་མཐོང་ལ་
ལྷག་མཐོང་གིས་ཁྱབ་པ་མེད་ལ། ཞི་གནས་ལ་ཡང་ཞི་གནས་ཀྱིས་
ཁྱབ་པ་མེད་པའི་ཕྱིར། དེར་ཐལ། ལུང་དེས་ཞི་གནས་མ་ཐོབ་གོང་
གི་སེམས་གནས་དགུ་ལ་ཞི་གནས་ཀྱི་ཐ་སྙད་བཏགས་ལ། ཆོས་རྣམས་
ལ་རྣམ་པར་འབྱེད་པ་དང་། རབ་ཏུ་རྣམ་པར་འབྱེད་པ་དང་ཡོངས་
སུ་རྣམ་པར་རྟོག་པ་དང༌། ཡོངས་སུ་དཔྱོད་པར་བྱེད་པའི་དཔྱད་
སྒོམ་བཞི་ལ་ལྷག་མཐོང་གི་ཐ་སྙད་བཏགས་ནས་དེ་ལྟར་བཤད་པའི་
ཕྱིར༑ དེར་ཐལ། དེ་གཉིས་ལ་ཞི་ལྷག་གི་ཐ་སྙད་བཏགས་ནས་ཞི་
གནས་མ་ཐོབ་གོང་གི་སེམས་གནས་དགུ་གང་རུང་ཐོབ་ནས་རྣམ་པར་
འབྱེད་པ་སོགས་ཀྱི་དཔྱད་སྒོམ་བྱས་པས་ཡིད་འགྱུར་བའི་མྱོང་བ་མ་
ཐོན་པ་ལ་ཾ་གནས་ཐོབ་ནས་ལྷག་མཐོང་མ་ཐོབ་པར་བཤད། རྣམ་
པར་འབྱེད་པ་སོགས་ཀྱི་དཔྱད་སྒོམ་བྱས་པས་ཡིད་འགྱུར་བའི་མྱོང་
བ་ཐོན་ཀྱང་སེམས་གནས་དགུ་གང་རུང་མ་ཐོབ་པ་ལ་ལྷག་མཐོང་ཐོབ་
ནས་ཞི་གནས་མ་ཐོབ་པར་བཤད་པའི་ཕྱིར། དང་པོ་གྲུབ་སྟེ། ཀུན་
བཏུས་ལས། ལ་ལ་ནི་ཞི་གནས་ཐོབ་པ་ཡིན་གྱི་ལྷག་མཐོང་ནི་མ་ཐོབ་

པ་སྟེ། དེ་ཞི་གནས་ལ་བརྟེན་ནས་ལྷག་མཐོང་ལ་བརྩོན་པར་བྱེད་
དོ༑ ༑ཞེས་དང་། དེའི་ཐད་ཀྱི་འགྲེལ་བ་རྒྱལ་སྲས་མ་ལས། དེ་ལ་
དང་པོ་ནི་ཞི་གནས་ཐོབ་པའི་ཕྱིར་ཏེ་འཇུག་བཞིན་དུ་སེམས་འཇོག་
པ་ནས་མཉམ་པར་འཇོག་པའི་བར་དང་ལྷག་མཐོང་ཐོབ་པའི་ཕྱིར།
ཏིང་ངེ་འཛིན་དེ་ལ་བརྟེན་ནས་ཕྱིས་དེ་བཞིན་དུ་འདུག་སྟེ། ཆོས་དེ་
དག་ལ་རྣམ་པར་འབྱེད་པ་ནས་ཡོངས་སུ་དཔྱོད་པར་བྱེད་པའི་བར་
དུའོ༑ ༑ཞེས་གསུངས་པའི་ཕྱིར། གཉིས་པ་གྲུབ་སྟེ། ཀུན་བཏུས་
ལས༑ ལ་ལ་ནི་ལྷག་མཐོང་ཐོབ་པ་ཡིན་གྱི་ཞི་གནས་མ་ཐོབ་པ་སྟེ་
ཞེས་པའི་སྐབས་ཀྱི་མ་ཐོབ་པའི་ཞི་གནས་དེ་སེམས་གནས་དགུ་པའི་
འཇོག་སྒོམ་ལ་བྱས་ནས་དེ་དགུ་གང་ཡང་མ་ཐོབ་ཀྱང་ཇི་ལྟ་ཇི་སྙེད་
ལ་དཔྱད་སྒོམ་བྱས་པས་ཡིད་འགྱུར་བའི་མྱོང་བ་ཐོན་པའི་ལྷག་མཐོང་
བཏགས་པ་བ་དེ་ཐོབ་པ་ཡོད་ཅེས་བཤད་པའི་ཕྱིར། འདིའི་ཐད་ཀྱི་
འགྲེལ་བ་ལས། གཉིས་ནི་དེ་ལས་བཟློག་པར་རིགས་པར་བྱའོ་།
ཞེས་གསུངས་པའི་ཕྱིར། ཁྱབ་སྟེ། འདིའི་གཉིས་པ་དེ་ཀུན་བཏུས་
ཀྱི་ལ་ལ་ནི་ལྷག་མཐོང་ཐོབ་ལ་ཞི་གནས་མ་ཐོབ་པ་བཤད་པ་དེ་ལ་བྱེད།
བཟློག་ལུགས་ནི་ལུང་སྔ་མས་ཞི་གནས་ཐོབ་ནས་ལྷག་མཐོང་མ་ཐོབ་
ཚུལ་བཤད་པ་དེ་བཟློག་པ་ལ་བྱེད་དགོས་པའི་ཕྱིར། གཞན་ཡང༌།

ཀུན་བཏུས་ལས། ཞིག་གནས་གང་ཞེ་ན། འདི་ལྟ་སྟེ། ནང་ཉིད་ལ་
སེམས་འཇོག་པ་དང༌། རྒྱུན་དུ་འཇོག་པ་དང༌། ཀླན་ཏེ་འཇོག་པ་
དང་༑ ཞི་པ་ནས། མཉམ་པར་འཇོག་པའོ། །ཞེས་པའི་བར་གྱི་
གཞུང་འདིའི་དངོས་བསྟན་གྱི་ཞི་གནས་ཡིན་ན་ཞི་གནས་ཡིན་པས་
ཁྱབ་པ་དང༌། ཡང་ཀུན་བཏུས་ལས། ལྷག་མཐོང་གང་ཞེ་ན། འདི་
ལྟ་སྟེ། ཆོས་རྣམས་ལ་རྣམ་པར་འབྱེད་པ་དང་། རབ་ཏུ་རྣམ་པར་
འབྱེད་པ་དང༌། ཡོངས་སུ་རྣམ་པར་རྟོག་པ་དང་། ཡོངས་སུ་དཔྱོད་
པར་བྱེད་པ་སྟེ་ཞེས་པའི་དངོས་བསྟན་གྱི་ལྷག་མཐོང་ཡིན་ན་ལྷག་
མཐོང་ཡིན་པས་ཁྱབ་པ་གཉིས་ཀ་རེ་རེ་ནས་ཡོད་པར་ཐལ། ལ་ལ་
ནི་ཞི་གནས་ཐོབ་པ་ཡིན་གྱི་ལྷག་མཐོང་ནི་མ་ཐོབ་སྟེ། ཞེས་པ་ནས།
ལ་ལ་ནི་ལྷག་མཐོང་ཐོབ་པ་ཡིན་གྱི་ཞི་གནས་ནི་མ་ཐོབ་པ་སྟེ། ཞེས་
པའི་དངོས་བསྟན་གྱི་ཞི་གནས་ལ་ཞི་གནས་ཀྱིས་ཁྱབ་པ་དང་། དེའི་
དངོས་བསྟན་གྱི་ལྷག་མཐོང་ལ་ལྷག་མ ོང་གིས་ཁྱབ་པ་གཉིས་ཀ་ཡོད་
པའི་ཕྱིར། རྟགས་ཁས། ཁྱབ་སྟེ། ལ་ལ་ནི་ཞི་གནས་ཐོབ་པ་ཡིན་
གྱི་ཞེས་པའི་ཞི་གནས་དེ། ཞི་གནས་གང་ཞེ་ན་ཞེས་སོགས་ཀྱི་དངོས་
བསྟན་གྱི་ཞི་གནས་དེ་ལ་བྱེད། ལ་ལ་ནི་ལྷག་མཐོང་ཐོབ་པ་ཡིན་གྱི་
ཞེས་པའི་ལྷག་མཐོང་དེ་ལྷག་མཐོང་གང་ཞེ་ན་ཞེས་སོགས་ཀྱི་དངོས་

བསྟན་གྱི་ལྷག་མཐོང་ལ་བྱེད་པར་ཀུན་བཏུས་ན་གསལ་པོར་ཡོད་པའི་
ཕྱིར༑ རྩ་བར་འདོད་ན། སེམས་གནས་དང་པོ་སོགས་རེ་རེ་ནས་
ཆོས་ཅན། ཞི་ངནས་ཡིན་པར་ཐལ། ཀུན་བཏུས་ལས། ཞི་གནས་
གང་ཞེ་ན་ཞེས་སོགས་ཀྱི་དངོས་བསྟན་གྱི་ཞི་གནས་ཡིན་པའི་ཕྱིར།
དེར་ཐལ། ཞི་གནས་གང་ཞེ་ན་ཞེས་སོགས་ཀྱིས་ཞི་གནས་སྒྲུབ་པའི་
ཐབས་ཀྱི་སེམས་གནས་དགུ་ལ་ཞི་གནས་ཀྱི་མིང་གིས་བསྟན་པའི་ཕྱིར།
དར་ཊཱིཀ་ལས། ཞི་གནས་གང་ཞེ་ན་ཞེས་ཏེ། ཞི་གནས་ཁྱད་པར་
ཅན་སྟོབས་དྲུག་ལ་བརྟེན་པའི་སེམས་གནས་པའི་ཐབས་དགུས་བསྒྲུབ་
པར་བྱ་སྟེ། ཞེས་པ་ནས། ལྷུན་འགྲུབ་ཏུ་མཉམ་པར་འཇོག་པའོ།།
ཞེས་པའི་བར་གསུངས་པའི་ཕྱིར། གོང་དུ་འདོད་མི་ནུས་ཏེ། སེམས་
གནས་དང་པོ་ནས་དགུ་པའི་འདོད་སེམས་རྩེ་གཅིག་པ་ཡན་ཆད་དུ་
ཤིན་སྦྱངས་ཁྱད་པར་ཅན་མ་ཐོབ་པའི་ཕྱིར། ཁྱབ་སྟེ། ཤིན་སྦྱངས་
ཁྱད་པར་ཅནཡ་ཐོབ་གོང་གི་ཏིང་ངེ་འཛིན་དེ་ཞི་གནང་རྗེས་མཐུན་
པ་ཡིན་གྱི་ཞི་གནས་མིན་ལ། ཤིན་སྦྱངས་ཁྱད་པར་ཅན་དེ་ཐོབ་ནས་
ཞི་གནས་སུ་འཇོག་པའི་ཕྱིར། མདོ་སྡེ་རྒྱན་ལས། དེ་གོམས་པ་ལས་
འདུ་མི་བྱེད། །དེ་ནས་དེ་ཡི་ལུས་དང་སེམས། ཤིན་ཏུ་སྦྱངས་པ་
ཆེ་ཐོབ་ནས། །ཡིད་ལ་བྱེད་དང་བཅས་ཞེས་བྱ། །ཞེས་གསུངས་

པའི་ཕྱིར་དང་། དགོངས་འགྲེལ་ལས། དེ་གཅིག་བུ་དབེན་པར་འདུག་
སྟེ༑ ནང་དུ་ཡང་དག་བཞག་ནས། ཞེས་པ་ནས། དེ་ལ་ལུས་ཤིན་
ཏུ་སྦྱངས་པ་དང་སེམས་ཤིང་ཏུ་སྦྱངས་པ་འབྱུང་བ་གང་ཡིན་པ་དེ་
ནི་ཞི་གནས་ཞེས་བྱ་སྟེ། ཞེས་གསུངས་ལ། ལམ་རིམ་ལས་ཀྱང་
དེ་ལྟར་གསུངས་པའི་ཕྱིར། གཞན་ཡང་ཇི་སྙེད་པའི་ཆོས་རྣམས་ལ་
རྣམ་པར་འབྱེད་པའི་ཤེས་རབ་དང་ཇི་ལྟ་བའི་ཆོས་རྣམས་ལ་རབ་ཏུ་
རྣམ་པར་འབྱེད་པའི་ཤེས་རབ་དང༌། ཇི་ལྟ་ཇི་སྙེད་ཀྱི་ཆོས་རེ་རེ་
ལ་རྩིང་བར་ཡོངས་སུ་རྟོགས་པའི་རྟོགས་པ་དང་། ཞིབ་པར་ཡོངས་
སུ་དཔྱོད་པའི་དཔྱོད་པ་བཞི་པོ་ཆོས་ཅན། ལྷག་མཐོང་ཡིན་པར་ཐལ།
ཀུན་བཏུས་ལས། ལྷག་མཐོང་གང་ཞེ་ན་ཞེས་སོགས་ཀྱི་དངོས་བསྟན་
གྱི་ལྷག་མཐོང་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེས་
དེ་བཞི་ལ་ལྷག་མཐོང་དུ་བཏགས་ནས་བསྟན་པའི་ཕྱིར། དར་ཊཱིཀ་
ལས༑ ལྷག་མཐོང་གང་ཞེ·j་ཞེས་ཏེ། ཞེས་པ་ནས། རང་གི་ངོ་
བོའི་སྒོ་ནས་རྟོག་ཅིང་དཔྱོད་པར་བྱེད། ཅེས་གསུངས་པའི་ཕྱིར། རྩ་
བར་འདོད་མི་ནུས་ཏེ། དེ་བཞི་སེམས་གནས་གཅིག་ཀྱང་མ་ཐོབ་གོང་
དུ་ཐོབ་པ་ཡོད་པར་ཀུན་བཏུས་འགྲེལ་པ་ལས་བཤད་ཚུལ་སྔར་བཤད་
པའི་ཕྱིར། གཞན་ཡང་ལམ་རིམ་ལས། སྤྱིར་ཐ་སྙད་ཟོར་ཡངས་

བར་བྱས་པའི་ཕྱིར་དུ་སེམས་གནས་དགུ་ལ་ཞི་གནས་དང་རྣམ་པར་
འབྱེད་པ་སོགས་བཞི་ལ་ལྷག་མཐོང་དུ་གསུངས་ཡོད་ཀྱང༌། །ཞེས་
གངུ་ངས་པ་མི་འཐད་པར་ཐལ། ཀུན་བཏུས་ལས། ཞི་གནས་གང་
ཞེ་ན་ཞེས་སོགས་དང་ལྷག་མཐོང་གང་ཞེ་ན་ཞེས་སོགས་ཀྱིས་དེ་ལྟར་
མ་བཤད་པའི་ཕྱིར། ཁོ་ན་རེ། ལམ་རིམ་ལས། དེ་ནི་བསམ་གཏན་
དང་པོའི་ཉེར་བསྡོགས་ཀྱིས་བསྡུས་པའི་ཞི་གནས་མ་ཐོབ་པ་མིན་གྱི་
བསམ་གཏན་དང་པོའི་དངོས་གཞི་ཡན་ཆད་ཀྱི་ཞི་གནས་མ་ཐོབ་སྟེ།
ཞེས་གསུངས་པ་མི་འཐད་པར་ཐལ། ཀུན་བཏུས་ལས། ལ་ལ་ནི་
ལྷག་མཐོང་ཐོབ་པ་ཡིན་གྱི་ཞི་གནས་ནི་མ་ཐོབ་སྟེ། དེ་ལྷག་མཐོང་
ལ་བརྟེན་ནས་ཞི་གནས་ལ་བརྩོན་པར་བྱེད་དོ། །ཞེས་པའི་ལུང་དོན་
དེ་ལྟར་མ་ཡིན་པའི་ཕྱིར། དེར་ཐལ། ལུང་དེའི་དོན་ཁྱོད་ཀྱིས་བཤད་
ཚུལ་འཐད་པའི་ཕྱིར་ན་མ་ཁྱབ། ལུང་དེས་ལྷག་མཐོང་རྗེས་མཐུན་
བརྟེན་ནས་ཞི་གནས་སྒོམ་ཚུལ་ཡང་ཤད་ལ། ཉེར་བསྡོགས་
ཀྱི་ལྷག་མཐོང་ལ་བརྟེན་ནས་དངོས་གཞིའི་ཞི་གནས་སྒྲུབ་ཚུལ་ཡང་
བཤད་པའི་ཕྱིར། དེར་ཐལ། ཕྱི་མ་འདིས་སའི་དངོས་གཞིའི་ལུང་
གིས་བཤད་པ་ཡིན་པའི་ཕྱིར། ཡང་ཁ་ཅིག་གིས། ཐེག་པ་གསུམ་
གང་རུང་གི་ལམ་ཐོབ་པ་ལ་ཞི་ལྷག་གཉིས་ཐོབ་པ་སྔོན་དུ་འགྲོ་དགོས་

པར་ཐལ། ཉན་རང་བྱང་སེམས་སངས་རྒྱས་ཐམས་ཅད་ཀྱི་རྣམ་
དཀར་གྱི་ཡོན་ཏན་ཇི་སྙེད་ཡོད་པ་ཐམས་ཅད་ཞི་ལྷག་གཉིས་ལ་བརྟེན་
ནས་ཐོབ་དགོས་པའི་ཕྱིར། དེར་ཐལ། དེ་ཐམས་ཅད་ཞི་ལྷག་གི་
འབྲས་བུ་ཡིན་ཚུལ་ཡོད་པའི་ཕྱིར་ཏེ། དགོངས་འགྲེལ་ལས། བྱམས་
པ་ཡང་ཉན་ཐོས་རྣམས་ཀྱི་འམ་བྱང་ཆུབ་སེམས་དཔའ་རྣམས་ཀྱི་འམ།
དེ་བཞིན་གཤེགས་པ་རྣམས་ཀྱི་དགེ་བའི་ཆོས་འཇིག་རྟེན་པ་དང་འཇིག་
རྟེན་ལས་འདས་པ་ཐམས་ཅད་ཀྱང་ཞི་གནས་དང་ལྷག་མཐོང་གི་
འབྲས་བུ་ཡིན་པར་རིགས་པར་བྱའོ། །ཞེས་གསུངས་པའི་ཕྱིར་ན་
མ་ཁྱབ། དེའི་དོན་ནི་དགེ་པའི་དམིགས་པ་ལ་སེམས་རྩེ་གཅིག་པའི་
ཏིང་ངེ་འཛིན་ཡན་ཆད་ཞི་གནས་ཀྱི་ཕྱོགས་དང༌། ཇི་ལྟ་བ་འམ་ཇི་
སྙེད་པའི་དོན་སོ་སོར་འབྱེད་པའི་ཤེས་རབ་དགེ་བ་རྣམས་ལྷག་མཐོང་
གི་ཕྱོགས་སུ་འདུ་བས། དེ་ལ་དགོངས་ནས་ཐེག་པ་གསུམ་གྱི་ཡོན་
ཏན་ཐམས་ཅད་ཞི་ལྷག་གི་འབྲས་བུར་གསུངས་པའི་ཕྱིར། དེར་ཐལ།
ཐེག་པ་ཆེ་ཆུང་གི་ཡོན་ཏན་ཐམས་ཅད་སོ་སོར་རྟོགས་པའི་ཤེས་རབ་
ཀྱིས་དཔྱད་ནས་སྐྱོང་བ་དང་དམིགས་པ་ལ་སེམས་རྩེ་གཅིག་པ་གཉིས་
ཀྱིས་བསྒྲུབ་དགོས་པ་ཡིན་གྱི་དེ་གཉིས་རེ་རེས་བསྒྲུབ་ནུས་པ་མ་ཡིན་
པའི་ཕྱིར། དེར་ཐལ། བློ་ཕྱིན་ཅི་ལོག་གོང་ནས་གོང་དུ་བསྐྱེད་པའི་

ནུས་པ་འམ་བག་ཆགས་སེམས་རྒྱུད་ལ་ཡོད་པ་དེ་སོ་སོར་རྟོགས་པའི་
ཤེས་རབ་ཀྱིས་སྦྱངས་དགོས་ལ། བག་ཆགས་དེ་ཡང་ཡང་བགོ་བར་
བྱེད་པའི་ཕྱིན་ཅི་ལོག་གི་མངོན་ཞེན་སྔ་ཕྱིར་འབྱུང་བ་དེ་དམིགས་པ་
ལ་སེམས་རྩེ་གཅིག་པས་སྤོང་དགོས་པའི་ཕྱིར་ཏེ། དགོངས་འགྲེལ་
ལས༑ སྐྱེ་བ་པོ་ཡི་ལྷག་མཐོང་དང༌། ཞི་གནས་གོམས་པར་བྱས་
ན་ནི། །གནས་ངན་ལེན་གྱི་འཆིང་བ་དང༌། །མཚན་མས་འཆིང་
ལས་གྲོལ་བར་འགྱུར། །ཞེས་གསུངས་པའི་ཕྱིར། གནས་ངན་ལེན་
གྱི་འཆིང་བ་བག་ཆགས་དང་མཚན་མའི་འཆིང་བ་བློ་ཕྱིན་ཅི་ལོག་ལ་
བྱེད་པའི་ཕྱིར། རྩ་བར་འདོད་མི་ནུས་ཏེ། ཞི་ལྷག་གང་ཡང་མ་ཐོབ་
པར་ཐེག་པ་གསུམ་གྱི་ལམ་དུ་ཞུགས་པ་ཡོད་པའི་ཕྱིར། །དེར་ཐལ།
ཞི་ལྷག་གང་རུང་མ་ཐོབ་པར་ཐེག་པ་རང་རང་གི་བྱང་ཆུབ་ཐོབ་འདོད་
ཀྱི་བློ་ལ་བཅོས་མིན་གྱི་མྱོང་བ་ཐོན་པ་ཡོད་པའི་ཕྱིར། ཁྱབ་སྟེ། ཐེག་
པ་རང་རང་གི་བྱང་ཆུབ་ཐོབ་འ ོད་ཀྱི་བློ་ལ་བཅོས་མིན་གྱི་མྱོང་བ་
ཐོན་པ་དེ་ཐེག་པ་དེ་དང་དེའི་ལམ་རྒྱུད་ལ་སྐྱེས་པའི་ཚད་ཡིན་པའི་ཕྱིར།
དེར་ཐལ། ཐེག་ཆེན་སེམས་བསྐྱེད་ལ་བཅོས་མིན་གྱི་མྱོང་བ་ཐོན་
པ་ན་ཐེག་ཆེན་སེམས་བསྐྱེད་རྒྱུད་ལ་སྐྱེས་པ་ཡིན་པའི་ཕྱིར། མདོ་
ལས༑ མ་ནི་ཤེས་རབ་ཕ་ནི་ཐབས། །ཞེས་གསུངས་པའི་ཕྱིར། ཁྱབ་

སྟེ༑ དེའི་དོན་ནི་མ་རྒྱ་ལ་བུ་རྒྱ་ཧོར་བོད་གསུམ་ཡོད་པ་བཞིན་དུ་བདག་
མེད་རྟོགས་པའི་ཤེས་རབ་ནི་ཐེག་པ་གསུམ་གྱི་ཐུན་མོང་གི་རྒྱུ་ཡིན་
པས་དེ་རྒྱུད་ལ་སྐྱེས་ཀྱང་ཐེག་པ་དེའི་གང་ཇག་དུ་འཇོག་མི་ཐུབ། ཕ་
རྒྱ་ལ་བུ་རྒྱ་འབྱུང་བས་ཕ་དེ་བུའི་ཐུན་མོང་མ་ཡིན་པའི་རྒྱུ་ཡིན་པ་
བཞིན་དུ་ཐེག་པ་རང་རང་གི་བྱང་ཆུབ་ཏུ་སེམས་བསྐྱེད་པའི་ཐབས་
ཀྱི་བསམ་པ་དེ་རྒྱུད་ལ་སྐྱེས་པ་དེ་ནས་ཐེག་པ་རང་རང་གི་གང་ཟག་
ཏུ་འཇོག་པར་བཤད་པའི་ཕྱིར། གཞན་ཡང་། ལམ་རིམ་ལས། མི་
རྟག་པ་དང་འཁོར་བའི་ཉེས་དམིགས་དང་བྱང་ཆུབ་ཀྱི་སེམས་སྦྱོང་
པ་ལའང་ཡིད་འགྱུར་བའི་མྱོང་བ་སྐྱེ་བ་ཞི་གནས་ལ་རག་ལས་པར་
ཧ་ཅང་ཐལ་བར་འགྱུར་ཏེ། ཞེས་གསུངས་པ་མི་འཐད་པར་ཐལ།
ཁྱོད་ཀྱིས་བློ་དེ་དག་རྒྱུད་ལ་སྐྱེ་བ་ལ་ཞི་ལྷག་ཐོབ་དགོས་པར་འདོད་
པའི་ཕྱིར། རྟགས་ཁས། འདོད་མི་ནུས་ཏེ། མཛོད་འགྲེལ་ལས།
ཐར་བའི་ཆ་དང་མཐུན་པ་དེ་ཡང་ཐོས་བས་ལས་བྱུང་བ་ཡིན་པར་
བརྗོད་དེ་སྒོམ་པ་ལས་བྱུང་བ་ནི་མ་ཡིན་ནོ། །ཞེས་གསུངས་པའི་ཕྱིར།
ཡང་ཁ་ཅིག་གིས། ལྷག་མཐོང་ཐོབ་པ་ལ་ཞི་གནས་ཐོབ་པ་སྔོན་དུ་
འགྲོ་དགོས་ཏེ། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་
ཐོང་གིས། །ཉོན་མོངས་རྣམ་པར་འཇོམས་པ་ཞེས་བྱ་སྟེ། །ཐོག་

མར་ཞི་གནས་བཙལ་བྱ་དེ་ཡང་ནི། འཇིག་རྟེན་ཆགས་པ་མེད་ལ་
མངོན་དགས་འགྲུབ། ཅེས་གསུངས་པའི་ཕྱིར་ན་མ་ཁྱབ་སྟེ། སྦྱོར་
བྱུང་གི་དབང་དུ་བྱས་པ་དེ་ཡིན་པའི་ཕྱིར། དེར་ཐལ། ཞི་།ནས་
མ་ཐོབ་པར་ལྷག་མཐོང་ཐོབ་པ་མེད་ཀྱང་ལྷག་མཐོང་གི་སྔོན་དུ་ཞི་
གནས་ཐོབ་དགོས་པའི་ངེས་པ་མེད་པའི་ཕྱིར། དེར་ཐལ། ཞི་ལྷག་
གཉིས་ཅིག་ཅར་དུ་ཐོབ་པ་ཡོད་པའི་ཕྱིར། དེར་ཐལ། ཆོས་ཉིད་
ཀྱི་སྟོབས་ཀྱིས་བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་
པ་ཡོད་པ་གང་ཞིག །དེ་དུས་ཞི་ལྷག་གཉིས་ཅིག་ཅར་དུ་ཐོབ་དགོས་
པའི་ཕྱིར། དང་པོ་གྲུབ་སྟེ། བསྐལ་པ་འཇིག་པའི་དུས་སུ་གླིང་གསུམ་
གྱི་མི་འགའ་ཞིག་གིས་ཆོས་ཉིད་ཀྱི་སྟོབས་ཀྱིས་བསམ་གཏན་དང་པོའི་
དངོས་གཞིའི་སྙོམས་འཇུག་ཐོབ་ནས་དེའི་སྟོབས་ཀྱིས་ཚངས་པའི་
འཇིག་རྟེན་ཏུ་སྐྱེ་བར་འགྱུར་པའི་ཕྱིར། མཛོད་འགྲེལ་ལས། གང་
མི་དག་གི་ནང་ན་སེམས་ཅན་གང་ཡང་རུང་བ་བདག་ཉིད་ཀྱིས་སློབ་
དཔོན་མེད་པར་ཆོས་ཉིད་ཀྱིས་ཐོབ་པའི་བསམ་གཏན་དང་པོ་ལ་སྙོམས་
པར་འཇུག་པ་དེ་ལྟ་བུའི་དུས་ཀྱང་ཡོད་དེ། ཞེས་པ་ནས། ཤི་ནས་
ཚངས་པའི་འཇིག་རྟེན་དུ་སྐྱེ་བར་འགྱུར་ཏེ། ཞེས་གསུངས་པའི་ཕྱིར།
གཉིས་པ་གྲུབ་སྟེ། བསམ་གཏན་གྱི་དངོས་གཞིའི་སྙོམས་འཇུག་ཐོབ་

པའི་གང་ཟག་ཡིན་ན་ཞི་ལྷག་གཉིས་ཀ་ཐོབ་པའི་གང་ཟག་ཡིན་པས་
ཁྱབ་པའི་ཕྱིར། དེར་ཐལ། བསམ་གཏན་གྱི་དངོས་གཞིའི་སྙོམས་
འཇུག་ཏུ་གྱུར་བའི་ཤེས་རབ་ཡིན་ན་ལྷག་མཐོང་ཡིན་པས་ཁྱབ་པ་དང་
 དེར་གྱུར་པའི་ཏིང་ངེ་འཛིན་ཡིན་ན་ཞི་གནས་ཡིན་པས་ཁྱབ་པ་རེ་རེ་
ནས་ཡོད་པའི་ཕྱིར། འདི་འཆད་པར་འགྱུར་རོ། །ཡང་ཁ་ཅིག་གིས།
བསམ་གཏན་དང་པོ་མ་གཏོགས་གཉིས་པ་སོགས་ཆོས་ཉིད་ཀྱིས་ཐོབ་
པ་མེད་ཟེར་ན་ཡང་མི་འཐད་པར་ཐལ། བསམ་གཏན་བཞི་པོ་ཆོས་
ཉིད་ཀྱིས་ཐོབ་པ་ཡོད་པའི་ཕྱིར། དེར་ཐལ། འདོད་ཁམས་སུ་བསམ་
གཏན་གཉིས་པ་སོགས་ཆོས་ཉིད་ཀྱིས་ཐོབ་པ་མེད་ཀྱང་། གཟུགས་
ཁམས་སུ་དེ་དག་ཆོས་ཉིད་ཀྱིས་ཐོབ་པ་ཡོད་པའི་ཕྱིར། དེར་ཐལ།
ཁམས་གོང་མ་གཉིས་སུ་གཟུགས་མེད་ཀྱི་དངོས་གཞིའི་སྙོམས་འཇུག་
བཞི་པོ་ཉེ་བ་དང་སྐལ་མཉམ་དང་ཡང་ཡང་གོམས་པ་སྟེ་རྒྱུའི་སྟོབས་
དང་༑ ལན་གྲངས་གཞན་ལ་མྱོང འགྱུར་གྱི་ལས་ཀྱི་སྟོབས་ལས་སྐྱེས་
པ་ཡོད་ལ། གཟུགས་ཁམས་སུ་བསམ་གཏན་གྱི་དངོས་གཞིའི་སྙོམས་
འཇུག་བཞི་རྒྱུའི་སྟོབས་དང་ལས་ཀྱི་སྟོབས་ཀྱིས་ཐོབ་པ་དང་ཆོས་ཉིད་
ཀྱིས་ཐོབ་པ་ཡང་ཡོད་པའི་ཕྱིར། མཛོད་ལས། ཁམས་གཉིས་དག་
ཏུ་གཟུགས་མེད་པ། །རྒྱུ་དང་ལས་ཀྱི་སྟོབས་ཀྱིས་སྐྱེ། །གཟུགས་
་

ཀྱི་ཁམས་སུ་བསམ་གཏན་རྣམས། །དེ་དག་དང་ཆོས་ཉིད་ཀྱིས་ཀྱང་།།
ཞེས་གསུངས་པའི་ཕྱིར། ཡང་ཁ་ཅིག །ལྷག་མཐོང་ཐོབ་པའི་གང་
ཟག་ིན་ན་ཞི་ནས་ཐོབ་པའི་གང་ཟག་ཡིན་ས་མ་ཁྱབ་པར་ཐལ།
ལྷག་མཐོང་ཐོབ་ནས་ཞི་གནས་མ་ཐོབ་པ་ཡོད་པའི་ཕྱིར། སྒོམ་
རིམབར་པ་ལས། ཞི་གནས་དང་བྲལ་བའི་ལྷག་མཐོང་འབའ་ཞིག་
གིས་ནི་རྣལ་འབྱོར་པའི་སེམས་ཡུལ་ལ་རྣམ་པར་གཡེང་བར་འགྱུར་
གྱི་རླུང་གི་ནང་ན་འདུག་པའི་མར་མེ་བཞིན་བརྟན་པར་མི་འགྱུར་རོ།།
ཞེས་གསུངས་པའི་ཕྱིར་ན་མ་ཁྱབ་སྟེ། དེ་ནི་བདག་མེད་པའི་དེ་ཁོ་
ན་ཉིད་རྟོགས་པའི་ལྟ་བ་ལ་ལྷག་མཐོང་གི་མིང་གིས་བཏགས་པ་ཡིན་
པའི་ཕྱིར། དེར་ཐལ། ལུང་དེས་དེ་ཁོ་ན་ཉིད་ཕྱིན་ཅི་མ་ལོག་པར་
རྟོགས་པའི་ལྟ་བ་ཡོད་ཀྱང་ཞི་གནས་མེད་ན་འཁོར་བའི་རྩ་བ་བདག་
འཛིན་སྤོང་མི་ཐུབ་པས། དེ་ཁོ་ན་ཉིད་ཀྱི་དོན་ལ་ཞི་ལྷག་གཉིས་ཀ་
སྒོམ་དགོས་པར་བཤད་པ་ཡིན་པའི་ཕྱིར། དེར་ཐལ། ཞི་གནས་
རྐྱང་པ་བསྒོམ་པས་ཉོན་མོངས་སྤོང་མི་ནུས་ལ། ཞི་གནས་མེད་པར་
དེ་ཁོ་ན་ཉིད་ལ་ཤེས་རབ་ཀྱིས་དཔྱད་པ་ཇི་ཙམ་བྱས་ཀྱང་ཉོན་མོངས་
སྤོང་མི་ནུས་པས་གཉིས་ཀ་ཟུང་འབྲེལ་དགོས་ཞེས་བཤད་པའི་ཕྱིར།
ལམ་རིམ་བསྡུས་དོན་ལས། རྩེ་གཅིག་བསམ་གཏན་ཙམ་ལ་འཁོར་

བ་ཡིས། །རྩ་བ་གཅོད་པའི་ནུས་པ་མ་མཐོང་ཞིང་། །ཞི་གནས་ལམ་
དང་བྲལ་བའི་ཤེར་རབ་དེས། །ཇི་ཙམ་དཔྱད་ཀྱང་ཉོན་མོངས་མི་
ལྡོག་པས། །ཞེས་སོ་ཀས་གསུངས་པའི་ཕྱིར། ཡང་ཁ་ཅིག་གིས།
སེམས་དམིགས་པ་ལ་རྩེ་གཅིག་པའི་ཏིང་ངེ་འཛིན་ཞི་གནས་དང་ཤེས་
བྱའི་དོན་ཡང་དག་པར་རབ་ཏུ་འབྱེད་པའི་ཤེས་རབ་ལྷག་མཐོང་ཡིན་
ཟེར་ན། འོ་ན་སེམས་དམིགས་པ་ལ་རྩེ་གཅིག་པའི་ཏིང་ངེ་འཛིན་ཡིན་
ན་ཞི་གནས་ཡིན་པས་ཁྱབ་པ་དང་། ཤེས་བྱའི་དོན་ཡང་དག་པར་
འབྱེད་པའི་ཤེས་རབ་ཡིན་ན་ལྷག་མཐོང་ཡིན་པས་ཁྱབ་པ་གཉིས་ཀ་
རེ་རེ་ནས་ཡོད་པར་ཐལ། སྔ་མ་ཞི་གནས་དང་ཕྱི་མ་ལྷག་མཐོང་
ཡིན་པའི་ཕྱིར། རྟགས་ཁས། འདོད་ན། དང་པོ་ལ། སེམས་གནས་
དགུ་པའི་འདོད་སེམས་རྩེ་གཅིག་པའི་ཏིང་ངེ་འཛིན་ཆོས་ཅན། ཞི་
གནས་ཡིན་པར་ཐལ། སེམས་དམིགས་པ་ལ་རྩེ་གཅིག་པའི་ཏིང་ངེ་
འཛིན་ཡིན་པའི་ཕྱིར། །དེར་ཐལ། སེམས་གནས་དགུ་པོ་ག༴རུང་
ཡིན་པའི་ཕྱིར། དགོངས་འགྲེལ་ལས། དེ་གཅིག་པུ་དབེན་པར་ནང་
དུ་ཡང་དག་པར་བཞག་ནས་ཇི་ལྟར་ལེགས་པར་བསམ་པའི་ཆོས་དེ་
དག་ཉིད་ཡིད་ལ་བྱེད་ཅིང་། སེམས་གང་གིས་ཡིད་ལ་བྱེད་པའི་སེམས་
དེ་ནང་དུ་རྒྱུན་ཆགས་སུ་ཡིད་ལ་བྱེད་པའི་ཡིད་ལ་བྱེད་དོ། །ཞེས་

གསུངས་པའི་ཕྱིར། ཁྱབ་སྟེ། སེམས་དེ་ནང་དུ་རྒྱུན་ཆགས་སུ་ཡིད་
ལ་བྱེད་པས་ཞེས་པ་འདིའི་ཡིད་བྱེད་དེ་སེམས་དམིགས་པ་ལ་རྩེ་གཅིག་
པའི་ཏིང་ངེ་འཛིན་ཡིན་ལ་དེ་ལ་སེམས་གནས་དགུ་པའི་འདོད་སེམས་
རྩེ་གཅིག་པའི་བར་དུ་ཡོད་པའི་ཕྱིར། ཡིད་བྱེད་དེའི་དབྱེ་བ་འཆད་
པ་ལ། མདོ་སྡེ་རྒྱན་ལས། དམིགས་པ་ལ་ནི་སེམས་གཏད་ནས། །དེའི་
རྒྱུན་རྣམ་པར་གཡེང་མི་བྱ། །ཞེས་པ་ནས། སེམས་ལ་མངོན་པར་
འདུ་བྱེད་བཅས། །རང་གི་ངང་གིས་འབྱུང་བ་འཐོབ། །ཅེས་པའི་
བར་གསུངས་པའི་ཕྱིར། རྩ་བར་འདོད་ན། སེམས་གནས་དགུ་པའི་
མ་ཡིན་པར་ཐལ། ཞི་གནས་རྗེས་མཐུན་པ་ཡིན་པའི་ཕྱིར། དེར་
ཐལ༑ སེམས་གནས་སྔ་མ་བརྒྱད་དང་དགུ་པའི་ཤིན་སྦྱངས་མཚན་
ཉིད་རྫོགས་པས་མ་ཟིན་ཡན་ཆད་ཞི་གནས་རྗེས་མཐུན་པ་ཡིན་པའི་
ཕྱིར༑ ཤེར་ཕྱིན་མན་ངག་ལས། ཇི་སྲིད་དུ་ལུས་དང་སེམས་ཤིན་
ཏུ་སྦྱངས་པ་མ་སྐྱེས་ཀྱི་བར་དུ་ཞི་གནས་དང་རྗེས་སུ་མཐུན་པའི་ཡིད་
ལ་བྱེད་པ་ཡིན་ལ། ཞེས་གསུངས་པའི་ཕྱིར། གཉིས་པ་ལ། སེམས་
གནས་དང་པོ་དང་མཚུངས་ལྡན་གྱི་ཤེས་རབ་ཆོས་ཅན། ལྷག་མཐོང་
ཡིན་པར་ཐལ། ཤེས་བྱའི་དོན་ཡང་དག་པར་འབྱེད་པའི་ཤེས་རབ་

ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། རྩ་བར་
འདོད་ན། དེ་ཆོས་ཅན། ལྷག་མཐོང་མ་ཡིན་པར་ཐལ། ལྷག་མཐོང་
རྗེས་མཐུན་པ་ཡིན་པའི་ཕྱིར། །རྒྱལ་དབང་གི་དྲིས་ལན་རྗེས་མཛད་
པ་ལས། མདོ་སྡེ་དགོངས་འགྲེལ་དང་ས་སྡེ་སོགས་ཀྱི་གཞུང་མང་
པོ་ནས་ལུས་སེམས་ཤིན་ཏུ་སྦྱངས་པ་མ་ཐོབ་གོང་གི་དགེ་བའི་དམིགས་
པ་ལ་རྩེ་གཅིག་པའི་ཏིང་ངེ་འཛིན་རྣམས་ཞི་གནས་རྗེས་མཐུན་པ་དང་
ཆོས་རབ་ཏུ་རྣམ་འབྱེད་ཀྱི་ཤེས་རབ་བསྒོམ་པ་རྣམས་ལྷག་མཐོང་རྗེས་
མཐུན་པར་གསུངས་པས། ཞེས་གསུངས་པའི་ཕྱིར། གཞན་ཡང་།
ཁྱོད་ཀྱི་བཤད་ཚུལ་དེ་དག་མི་འཐད་པར་ཐལ། སེམས་གནས་དང་
པོ་ནས་དགུ་པའི་ཤིན་སྦྱངས་མཚན་ཉིད་རྫོགས་པས་མ་ཟིན་བར་གྱི་
ཏིང་ངེ་འཛིན་གང་ཡིན་པ་དེ་ཞི་གནས་མིན་ལ་ཞི་གནས་རྗེས་མཐུན་
པ་ཡིན་པའི་ཕྱིར། །དགོངས་འགྲེལ་ལས། བཅོམ་ལྡན་འདས་བྱང་
ཆུབ་སེམས་དཔའ་དེ་ཇི་སྲིད་དུ་སེམས་དམིགས་ངའི་སེམས་ནང་ཉིད་
དུ་ཡིད་ལ་བགྱིད་པ་ནི་ལུས་ཤིན་ཏུ་སྦྱངས་པ་དང་སེམས་ཤིན་ཏུ་སྦྱངས་
པ་མ་ཐོབ་པ་དེའི་བར་དུ་ཡིད་ལ་བགྱིད་པ་དེ་ལ་ཅི་ཞེས་བགྱི། བྱམས་
པ་ཞི་གནས་ནི་མ་ཡིན་ཏེ། ཞི་གནས་ཀྱི་རྗེས་སུ་མཐུན་པའི་མོས་པ་
དང་མཚུངས་པར་ལྡན་པ་ཡིན་པར་བརྗོད་པར་བྱའོ། །ཞེས་གསུངས་

པའི་ཕྱིར། ཡང་ཁ་ཅིག་གིས། ཞི་གནས་ཡིན་ན་ཏིང་ངེ་འཛིན་ཡིན་
པས་ཁྱབ་པ་མེད་པར་ཐལ། དེ་དང་ཡིད་བྱེད་ཀྱི་གཞི་མཐུན་ཡོད་
པའི་ཕྱིར། དེར་ཐལ། ‘མདོ་སྡེ་རྒྱན་ལས། ཤིན་ཏུ་སྦྱངས་པ་ཞེས་
ཐོབ་ནས། ཡིད་ལ་བྱེད་དང་བཅས་ཞེས་བྱ། ཞེས་གསུངས་པའི་
ཕྱིར་ན་མ་ཁྱབ། ཁོ་ན་རེ། ཁྱབ་པ་ཡོད་པར་ཐལ། ལུང་དེའི་ཚིག་
ཟུར་གྱི་ཡིད་བྱེད་དེ་ཞི་གནས་ལ་བྱེད་པ་ཡིན་པའི་ཕྱིར་ན་མ་ཁྱབ་སྟེ།
དེའི་ཡིད་བྱེད་དེ་ཞི་གནས་ལ་བྱེད་པ་ཡིན་ཀྱང་། ཞི་གནས་ཡིན་ན་
ཡིད་བྱེད་མ་ཡིན་པས་ཁྱབ་པའི་ཕྱིར། ཟུར་དང་པོ་གྲུབ་སྟེ། ལམ་
རིམ་ལས། ཡིདལ་བྱེད་པ་ནི་སྐབས་འདིར་ཞི་གནས་ལ་ཟེར་བ་ཡིན་
ཏེ༑ ཞེས་གསུངས་པའི་ཕྱིར། གཉིས་པ་གྲུབ་སྟེ། ཞི་གནས་དང་
ཡིད་བྱེད་གཉིས་འགལ་བ་ཡིན་པའི་ཕྱིར། དེར་ཐལ། ཞི་གནས་
ཡིན་ན་ཡུལ་ངེས་ལྔའི་ནང་ཚན་གྱི་ཏིང་ངེ་འཛིན་ཡིན་པས་ཁྱབ་ལ།
ཡིད་བྱེད་ཡིན་ན་ཀུན་གྲོ་ལྔའི་ནང་ཚན་གྱི་ཡིད་བྱེད་ཡིན་པས ཁྱབ་
པའི་ཕྱིར། གཉིས་པ་སླ། དང་པོ་གྲུབ་སྟེ། དེ་ཡིན་ན་ཏིང་ངེ་འཛིན་
ཡིན་པས་ཁྱབ་པའི་ཕྱིར། དེར་ཐལ། ཁྱོད་ཏིང་ངེ་འཛིན་ཡིན་པའི་
ཕྱིར༑ རྗེ་བླ་མའི་རྒྱལ་དབང་གི་དྲིས་ལན་ལས། མདོ་སྡེ་རྒྱན་ནས་
གསུང་བ་བཞིན་དུ་ཞི་གནས་སེམས་རྩེ་གཅིག་པའི་ཏིང་ངེ་འཛིན་ལ་

འཇོག་ཅིང་། ཞེས་གསུངས་པའི་ཕྱིར་དང༌། ལམ་རིམ་ལས། རྗེ་
བཙུན་ལ་སོགས་པའི་གཞུང་ཞི་གནས་དང་ལྷག་མཐོང་གི་མཚན་ཉིད་
རྒྱ་ཆེར་གཏན་ལ་འབེབས་པ་རྣམས་ལས་སེམས་དམིགས་པ་ལ་རྩེ་
གཅིག་པའི་ཏིང་ངེ་འཛིན་ལ་ཞི་གནས་དང་། ཞེས་གསུངས་པའི་ཕྱིར།
གཉིས་པ་རང་ལུགས་ལ། ཞི་གནས་སྒོམ་པའི་ཕན་ཡོན། དེ་
གཉིས་ཏིང་ངེ་འཛིན་ཀུན་གྱི་སྡུད་བྱེད་ཡིན་ཚུལ། དེ་གཉིས་ཀ་བསྒོམ་
དགོས་པའི་རྒྱུ་མཚན། དེ་གཉིས་ཀྱི་གོ་རིམ། དེ་གཉིས་སོ་སོར་བཤད་
པ་ལྔ་ལས། དང་པོ་ནི། ཐེག་པ་ཆེ་ཆུང་གི་ཡོན་ཏན་ཐམས་ཅད་ཞི་
ལྷག་དངོས་གནས་པ་གཉིས་ཀྱི་འབྲས་བུར་མི་འདུ་ཡང༌། དེ་གཉིས་
ཉམས་སུ་བླངས་བའི་འབྲས་བུར་ངེས་པར་འདུ་སྟེ། དེ་ཐམས་ཅད་
སོ་སོར་རྟོགས་པའི་ཤེས་རབ་ཀྱིས་དཔྱད་ནས་སྐྱོང་བ་དང་། དམིགས་
པ་ལ་སེམས་རྩེ་གཅིག་པའི་ཏིང་ངེ་འཛིན་ཉམས་སུ་བླང་བས་འགྲུབ་
དགོས་པ་ཡིན་གྱི། འཇོག་སྒོམ་དང་དཔྱད་སྒོམ་ཕྱོགས་རེ་བས་བསྒྲུབ་
པ་མེད་པའི་ཕྱིར། དེ་ཡང་ཡིན་ཏེ། ཞི་ལྷག་གི་ཐ་སྙད་མ་བཏགས་
ཀྱང་བསམ་གཏན་དང་ཤེས་རབ་གཉིས་ཀྱི་ཕན་ཡོན་གསུངས་པ་
རྣམས་འདི་གཉིས་ཀྱི་ཕན་ཡོན་ཡིན་པའི་ཕྱིར་ཏེ། དཔེར་ན་སྤྱོད་འཇུག་
ལས༑ ཀུན་ནས་དྲན་པའི་ཐག་པ་ཡིས།།སེམས་ཀྱི་གླང་ཆེན་དམ་

བཏགས་ན། །འཇིགས་པ་ཐམས་ཅད་མེད་འགྱུར་ཞིང་། །དགེ་བ་
ཐམས་ཅད་ལག་ཏུ་འོང༌། །ཞེས་པ་ནས། སེམས་འདི་གཅིག་པུ་བཏུལ་
བས་ན། །ེ་དག་ཐམས་ཅད་ཐུལ་བར་འགྱུར། །ཞེས་བཤད་པ་དེ་
རྣམས་འཇོག་སྒོམ་གྱི་ཕན་ཡོན་དང༌། མགོན་པོ་ཀླུ་སྒྲུབ་ཀྱིས། མཐོང་
དང་མ་མཐོང་ཡོན་ཏན་འདི། །ཀུན་གྱི་རྩ་བ་ཤེས་རབ་ཡིན། །ཞེས་
དང་༑ ཏིང་ངེ་འཛིན་རྒྱལ་པོ་ལས། གལ་ཏེ་ཆོས་ལ་བདག་མེད་སོ་
སོར་རྟོགས། །སོ་སོར་དེ་བརྟགས་གལ་ཏེ་སྒོམ་པ་ནི། །དེ་ནི་མྱ་ངན་
འདས་ཐོབ་འབྲས་བུ་རྒྱུ། །རྒྱུ་གཞན་གང་ཡིན་དེས་ནི་ཞི་མི་འགྱུར།།
ཞེས་བཤད་པ་དེ་རྣམས་དཔྱད་སྒོམ་གྱི་ཕན་ཡོན་ཡིན་པའི་ཕྱིར།
གཉིས་པ་ནི། དེ་གཉིས་ཏིང་ངེ་འཛིན་ཀུན་གྱི་སྡུད་བྱེད་ཡིན་
ཏེ༑ ཕྱི་བ་དང་ནང་པའི་ཏིང་ངེ་འཛིན་ཡང་དག་པ་གང་ཡིན་ཐམས་
ཅད་དེ་གཉིས་ཀྱིས་ཉམས་ལེན་གྱི་ཚུལ་གྱིས་བསྡུས་བའི་ཕྱིར། དེར་
ཐལ༑ དེ་ལྟར་ཡིན་པས་ན་ཏིང་ངེ་འཛིན་དོན་དུ་གཉེར་བ་རྣམས་
ཀྱིས་དེའི་གསལ་བའི་དབྱེ་བ་མཐའ་ཡས་པ་ཐམས་ཅད་རྩད་བཅད་
པར་མ་ནུས་པས་ཞི་ལྷག་གཉིས་ཀྱི་སྐྱོང་ཚུལ་ལེགས་པར་རྩད་བཅད་
ནས་དེ་གཉིས་དུས་ཀུན་ཏུ་བསྟེན་དགོས་པའི་ཕྱིར་ཏེ། དེ་གཉིས་ཀྱི་
ཉམས་ལེན་ལ་མཁས་ན་ཏིང་ངེ་འཛིན་ཐམས་ཅད་ཀྱི་ཉམས་ལེན་ལ་

མཁས་པར་འགྱུར་བའི་ཕྱིར།
གསུམ་པ་ནི། སྒྲིབ་པ་སྤོང་འདོད་པས་ནི་ཞི་ལྷག་གཉིས་ཀ་
བསྒོམ་དགོས་ཏེ། གཉིས་རྻ་མ་བསྒོམ་པར་གང་རུང་རེ་རེ་ཙམ་བསྒོཔ་
པས་ནི་དེ་ཁོ་ན་ཉིད་གསལ་བར་མཐོང་མི་ཐུབ་པའི་ཕྱིར། དཔེར་ན་
མཚན་མོ་ལོགས་རིས་ལྟ་བའི་དོན་དུ་མར་མེ་སྦར་བ་མར་མེ་ཤིན་ཏུ་
གསལ་བ་དང་རླུང་གིས་མི་གཡོ་བ་གཉིས་དང་ལྡན་ན་བྲིས་སྐུ་རྣམས་
ཤིན་ཏུ་གསལ་བར་མཐོང་ལ། །མར་མེ་མི་གསལ་བའམ་གསལ་ཡང་
རླུང་གིས་སྐྱོད་ན་གསལ་བར་མི་མཐོང་བ་བཞིན་ནོ། །ཟླ་བ་སྒྲོན་མེའི་
མདོ་ལས། ཞི་གནས་སྟོབས་ཀྱིས་གཡོ་བ་མེད་པར་འགྱུར། །ལྷག་
མཐོང་གིས་ནི་རི་དང་འདྲ་བར་འགྱུར། །ཞེས་གསུངས་ཏེ། སེམས་
དམིགས་པ་ལས་མི་གཡེང་བར་གར་བཞག་ཏུ་སྡོད་པ་ནི་ཞི་གནས་ཀྱི་
ལག་རྗེས་དང༌། དེ་ཁོ་ན་ཉིད་རྟོགས་ནས་ལྟ་བ་ངན་པ་རྣམས་སྤངས་
ཏེ་ཕས་ཀྱི་རྒོལ་བས་སྒུལ་ི་ནུས་པ་རི་དང་འདྲ་བ་ནི་ལྷག་མཐོང་ཀི་
ལག་རྗེས་ཡིན་ནོ། །དེར་མ་ཟད་ཞི་གནས་མ་རྙེད་ན་ཤས་ཆེར་དམིགས་
པ་གཞན་ལ་གཡེངས་བས་དགེ་སྦྱོར་བྱས་པ་ཐམས་ཅད་སྟོབས་ཆུང་
སྟེ༑ སྤྱོད་འཇུག་ལས། བཟླས་བརྗོད་དང་ནི་དཀའ་ཐུབ་སོགས། །ཡུན་
རིང་དུས་སུ་སྤྱད་བྱས་ཀྱང་། །སེམས་གཞན་གཡེང་བས་བྱས་པ་

ནི༑ ༑དེ་ཉིད་རིགས་པས་དོན་མེད་གསུངས། །ཞེས་གསུངས་ལ
ཞི་གནས་གྲུབ་ནས་དཔྱད་སྒོམ་གྱིས་ཇི་ལྟ་ཇི་སྙེད་ལ་དམིགས་པའི་ཤེས་
རང་དང་གཏོང་པའི་སེམས་དང་སྡོམ་སེམ་དང་བཟོད་པ་དང་བརྩོན་
འགྲུས་དང་དད་པ་དང་སྐྱོ་ཤས་སོགས་མཐའ་ཡས་པའི་དགེ་བ་སྡུད་
པ་དང་། སྐྱོན་བཟློག་པའི་དམིགས་རྣམ་སྐྱོང་དགོས་པ་ཡིན་ཏེ། དུས་
རྒྱུན་ཏུ་ཞི་གནས་ཀྱིས་སེམས་དམིགས་པ་གཅིག་ལ་བཏགས་ནས་
འཇོག་པས་ནི་དགེ་སྦྱོར་ལ་སྤོགས་ཆེན་པོ་མི་འབྱུང་བར་སྒོམ་རིམ་
ལས་གསུངས་པའི་ཕྱིར།
བཞི་པ་ནི། སྦྱོར་བྱུང་གི་སྐབས་འདིར་ཐོག་མར་ཞི་གནས་
་བསྐྱེད་ནས་དེའི་ལྷག་མཐོང་སྐྱེད་དགོས་ཏེ། རིམ་པ་དེ་ལྟར་ངེས་པ་
ལ་ཤིང་རྟ་ཆེན་པོ་རྣམས་དགོངས་པ་མཐུན་པའི་ཕྱིར། ལམ་རིམ་
ལས༑ ཉན་ས་ལས་ཀྱང་ཞི་གནས་ལ་བརྟེན་ནས་ལྷག་མཐོང་སྒོམ་
པར་གསུངས་ཤིང་། དབུ་མ་སྙིང་པོ་དང སྤྱོད་འཇུག་དང་སྒོམ་རིམ་
གསུམ་དང་ཡེ་ཤེས་གྲགས་པ་དང་ཤན་ཏི་པ་རྣམས་ཀྱིས་སྔོན་དུ་ཞི་
གནས་བཙལ་ནས་ལྷག་མཐོང་བསྒོམ་པར་གསུངས་པའི་ཕྱིར་རོ།།
ཞེས་བ{སུངས་པའི་ཕྱིར། དེ་ཡང་ཇི་ལྟ་ཇི་སྙེད་རེ་རེ་ལ་ཡང་ཞི་ལྷག་
གཉིས་རིམ་ཅན་དུ་སྐྱེད་པར་བྱེད་དགོས་ཏེ། སྔོན་དུ་ཞི་རགས་རྣམ་

ཅན་གྱི་ཞི་ལྷག་གཉིས་གྲུབ་ཟིན་ཀྱང་། དེ་ཁོ་ན་ཉིད་ཀྱི་ལྟ་བའི་སྟེང་
ནས་ཞི་ལྷག་གཉིས་སླར་རིམ་པས་སྐྱེ་དགོས་པའི་ཕྱིར། དེ་ལྟར་གོ་
རིམ་ངེས་པརྞི་རྒྱུ་མཚན་ཡང་ཡོད་དེ། དེ་ཁོ་ན་ཉིད་ཀྱི་ལྟ་བའི་ལྷག་
མཐོང་ལ་སོ་སོར་རྟོགས་པའི་ཤེས་རབ་ཀྱི་དཔྱད་སྟོབས་ཀྱིས་དྲངས་
པའི་ཤིན་སྦྱངས་ཀྱིས་ཟིན་པ་དགོས་ལ། དེ་འདྲ་བའི་ཤིན་སྦྱངས་འདྲེན་
ནུས་པ་ལ་སྔོན་ནས་དེ་ཁོ་ན་ཉིད་ཀྱིས་ལྟ་བའི་སྟེང་ནས་ཞི་གནས་ངེས་
པར་གྲུབ་དགོས་པའི་ཕྱིར། དེར་ཐལ། དེ་ཁོ་ན་ཉིད་ལ་ཞི་གནས་
མ་ཐོབ་པར་སོ་སོར་རྟོགས་པའི་ཤེས་རབ་ཀྱིས་དཔྱད་སྒོམ་ཇི་ཙམ་
བྱས་ཀྱང་ལུས་སེམས་ཤིན་སྦྱངས་མཚན་ཉིད་རྫོགས་པ་སྐྱེད་མི་ནུས་
ལ༑ ཞི་གནས་ཐོབ་ནས་སོ་སོར་རྟོགས་པའི་ཤེས་རབ་ཀྱི་དཔྱད་སྒོམ་
གྱིས་ཀྱང་རང་གི་མཐར་ཤིན་སྦྱངས་སྐྱེད་པར་ནུས་པས་ན་ལྷག་མཐོང་
ལ་ཞི་གནས་རྒྱུར་དགོས་པ་ཡིན་པའི་ཕྱིར། འདི་ཅུང་ཟད་སྤྲོས་ཏེ་
བཤད་ན། འུ་ལ་སེམས་ཤིན་སྦྱངས་ཁྱད་པར་ཅན་དེ་ླ་འཇོག་སྒོམ་
གྱི་སྟོབས་ཀྱིས་དྲངས་པ་དང་། དཔྱད་སྒོམ་གྱི་སྟོབས་ཀྱིས་དྲངས་
པ་གཉིས་ཡོད་ལ། ཞི་གནས་ལ་སྔ་མ་ཐོབ་པས་ཆོག་ཀྱང་ལྷག་མཐོང་
ལ་སྔ་མ་ཐོབ་པས་མི་ཆོག་པར་ཕྱི་མ་ཐོབ་དགོས་པའི་ཕྱིར། དེར་ཐལ།
ངེ་ཁོ་ན་ཉིད་ལ་གཞན་དུ་མ་གཡེང་བར་སེམས་རྩེ་གཅིག་ཏུ་བཞག་ནས་

སྒོམ་པའི་སྟོབས་ཀྱིས་ཤིན་སྦྱངས་ཁྱད་པར་ཅན་སྐྱེས་པ་ན་ལྟ་བའི་སྟེང་
ནས་ཞི་གནས་གྲུབ་པ་ཡིན་ལ། དེ་ནས་ཡང་མི་དཔྱོད་པར་འཇོག་
སྒོམ་དེ་ཇི་ཙམ་བྱས་ཀྱང་ཞི་གནས་ཀྱིས་སྤྱོད་ཚུལ་ལས་མ་འདས་པས་
སོ་སོར་རྟོགས་པའི་ཤེས་རབ་ཀྱི་དཔྱད་སྟོབས་ཀྱིས་དྲངས་པའི་ཤིན་
སྦྱངས་ཁྱད་པར་ཅན་མི་ཐོབ་པས་དེ་ཁོ་ན་ཉིད་ལ་ལྷག་མཐོང་ཡང་
མི་ཐོབ་ཅིང༌། དེ་འདྲ་བའི་ཞི་གནས་གྲུབ་ནས་དེ་ཁོ་ན་ཉིད་ལ་སོ་སོར་
རྟོགས་པའི་ཤེས་རབ་ཀྱིས་ཡང་དང་ཡང་དུ་དཔྱད་པས་དཔྱད་པ་དེའི་
སྟོབས་ཀྱིས་ཤིན་སྦྱངས་ཁྱད་པར་ཅན་སྐྱེས་པ་ན་ལྷག་མཐོང་ཐོབ་པ་
ཡིན་པའི་ཕྱིར།
༈ ལྔ་པ་ཞི་ལྷག་སོ་སོར་བཤད་པ་ནི། ཞི་གནས་ཀྱི་མཚན་
ཉིད་ཡོད་དེ། ཤིན་སྦྱངས་ཁྱད་པར་ཅན་གྱིས་ཟིན་པའི་སྒོམ་བྱུང་གི་
ཏིང་ངེ་འཛིན་དེ་ཡིན་པའི་ཕྱིར། མཚན་ཉིད་ཀྱི་ཟུར་རྣམས་འཐད་དེ༑ ཤིན་སྦྱངས་སྨོས་པས་
གནས་ཡིན་པ་གཅོད། ཁྱད་པར་ཅན་སྨོས་པས་ཤིན་སྦྱངས་རགས་
པས་ཟིན་པའི་ཏིང་ངེ་འཛིན་ཞི་གནས་ཡིན་པ་གཅོད། སྒོམ་བྱུང་སྨོས་
པས་ཞི་གནས་གྲུབ་ནས་ཉེར་བསྔོགས་མཚན་ཉིད་སོ་སོར་རིག་པ་ཡིད་
བྱེད་སྐབས་ཀྱི་རྗེས་ཐོབ་ལ་ཤིན་སྦྱངས་འགའ་ཞིག་ཡོད་པས་དེས་ཟིན་

པའི་ཐོས་བྱུང་སོགས་ཞི་གནས་ཡིན་པ་གཅོད། ཏིང་ངེ་འཛིན་སྨོས་
པས་སེམས་དང་སེམས་བྱུང་གཞན་ཞི་གནས་ཡིན་པ་གཅོད་པའི་ཕྱིར།
སྒྲ་ཤད་ནི། དེ་འདྲ་བའི་ཏིང་ངེ་འཛིན་ཆོས་ཅན། ཁྱོད་ལ་ཞི་གནས་
ཞེས་བརྗོད་པའི་རྒྱུ་མཚན་ཡོད་དེ། སེམས་ཕྱི་རོལ་ཏུ་གཡེང་བ་ཞི་
ནས་ནང་དུ་དམིགས་པ་ལ་གནས་པས་དེ་ལྟར་བརྗོད་པའི་ཕྱིར། ལྷག་
མཐོང་གི་ངོ་བོ་ཡོད་དེ། དཔྱད་སྟོབས་ཀྱིས་དྲངས་པའི་ཤིན་སྦྱངས་
ཁྱད་པར་ཅན་གྱིས་ཟིན་པའི་ཆོས་རབ་ཏུ་རྣམ་འབྱེད་ཀྱི་ཤེས་རབ་དེ་
ཡིན་པའི་ཕྱིར། སྒྲ་བཤད་ནི། དེ་འདྲ་བའི་ཤེས་རབ་ཆོས་ཅན། ཁྱོད་
ལ་ལྷག་མཐོང་ཞེས་བརྗོད་པའི་རྒྱུ་མཚན་ཡོད་དེ། ལྷག་པའམ་ཁྱད་
པར་མཐོང་བས་ན་དེ་ལྟར་བརྗོད་པའི་ཕྱིར།
༈ གསུམ་པ་རྩོད་སྤོང་ལ། ཁོ་ན་རེ། ཞི་གནས་ཡིན་ན་
སྒོམ་བྱུང་ཡིན་པས་མ་ཁྱབ་པར་ཐལ། བསམ་གཏན་ཡིན་ན་སྒོམ་
བྱུངཡིན་པས་མ་ཁྱབ་པའི་ཕྱིར་ན་མ་ཁྱབ་ྟ། བསམ་གཏན་དང་
ཏིང་ངེ་འཛིན་དོན་གཅིག་ཡིན་པའི་ཕྱིར། ཁྱབ་སྟེ། ཏིང་ངེ་འཛིན་
ལ་ཞི་གནས་ཀྱིས་མ་ཁྱབ་པར་སྔར་བཤད་ཟིན་པའི་ཕྱིར། ཁོ་ན་རེ།
ཞི་གནས་ཐོབ་པ་དང་གཟུགས་ཀྱི་སས་བསྡུས་ཀྱི་སེམས་ཐོབ་པ་དུས་
མཉམ་ཡིན་པར་ཐལ། དེ་ལྟར་ལམ་རིམ་ལས་གསུངས་པའི་ཕྱིར།

འདོད་མི་ནུས་ཏེ། སོ་སོ་སྐྱེ་བོ་ཡིན་ན་གཟུགས་ཀྱི་སས་བསྡུས་ཀྱི་ཉོན་
མོངས་ཅན་གྱི་སེམས་རྒྱུད་ལྡན་ཡིན་པས་ཁྱབ་པའི་ཕྱིར་ན་མ་ཁྱབ།
རྟགས་གྲུབ་སྟེ། ཊོ་སོ་སྐྱེ་བོ་ཡིན་ན་གཟུགས་ཀྱི་སས་བསྡུས་ཀྱི་ཉོན་
མོངས་རྒྱུད་ལྡན་ཡིན་པས་ཁྱབ་པའི་ཕྱིར། དེར་ཐལ། ཁམས་གསུམ་
གྱི་ཉོན་མོངས་རྣམས་རང་རང་གི་གཉེན་པོ་ཟག་མེད་ལམ་གྱིས་ཉོན་
མོངས་རང་རང་གི་ས་བོན་རྒྱུན་མ་བཅད་ཀྱི་བར་དུ་ལྡན་པ་ཡིན་པའི་
ཕྱིར༑ མཛོད་འགྲེལ་ལས། ཉོན་མོངས་པ་ཅན་གཟུགས་ཅན་མ་
ཡིན་པས་རང་བཞིན་ཁམས་གསུམ་པའི་ཐམས་ཅད་ནི་གཉེན་པོ་སྐྱེས་
པས་རྣམ་པར་ཉམས་པར་འགྱུར་ཏེ། ཞེས་སོགས་གསུངས་པའི་ཕྱིར།
ཁོ་ན་རེ། སྒོམ་བྱུང་གི་ཏིང་ངེ་འཛིན་ཡིན་ན་ཞི་གནས་ཡིན་པས་ཁྱབ་
པར་ཐལ། སྒོམ་བྱུང་གི་ཏིང་ངེ་འཛིན་ཐོབ་པ་དང་ཞི་གནས་ཐོབ་
པ་དུས་མཉམ་ཡིན་པའི་ཕྱིར་ན་མ་ཁྱབ་སྟེ། སྒོམ་བྱུང་གི་ཏིང་ངེ་འཛིན་
ལ་འདོད་པའི་སས བསྡུས་ཀྱི་ཏིང་ངེ་འཛིན་ཡོད་པའི་ཕྱིར། དེར་ཐལ།
ཡ་དང་པོ་མན་ཆད་ན་མེད་ཀྱང་ས་མཐོན་པོའི་སྐབས་ན་ཡོད་པའི་ཕྱིར།
དེར་ཐལ། ས་དྲུག་པ་ཡན་ཆད་ན་འདོད་སེམས་ལ་སྒོམ་བྱུང་ཡོད་
པའི་ཕྱིར། ཁྱབ་སྟེ། དེ་འདྲ་བའི་འདོད་སེམས་དེའི་འཁོར་གྱི་ཏིང་
ེ་འཛིན་སྒོམ་བྱུང་ཡིན་པའི་ཕྱིར། མ་གྲུབ་ན། དེ་འདྲ་བའི་འདོད་

སེམས་ཆོས་ཅན། ཁྱོད་ཀྱི་འཁོར་གྱི་ཏིང་ངེ་འཛིན་སྒོམ་བྱུང་ཡིན་
པར་ཐལ། ཁྱོད་སྒོམ་བྱུང་གི་སེམས་ཡིན་པའི་ཕྱིར།
༈ གཉིས་པ་ཞི་གནས་དང་ལྷག་མཐོང་སོ་སོའི་བསླབ་ཚུལ་
ལ༑ ཞི་ལྷག་གི་དམིགས་པ་དང༌། སོ་སོར་བསླབ་ཚུལ་གཉིས་ལས།
དང་པོ་ལ། དགག་གཞག་སྤོང་གསུམ། དང་པོ་ནི། ཁ་ཅིག །ཞི་
ལྷག་གཉིས་ཀྱི་དམིགས་པ་ལ་ངེས་བཟུང་མི་དགོས་ཏེ། སྒོམ་པ་པོ་
རང་གི་བློ་ལ་འཆར་སླ་བའི་རྡེའུ་ཤིང་བུ་སོགས་ལ་དམིགས་རྟེན་བྱས་
ནས་བསྒོམ་པས་ཆོག་པའི་ཕྱིར་ཟེར་ན་མི་འཐད་པར་ཐལ། དེ་དག་
ལ་དམིགས་རྟེན་བྱས་ནས་ཞི་ལྷག་བསྒྲུབ་པར་བྱེད་པ་དེ་སངས་རྒྱས་
ཀྱི་གསུང་དང་མཁས་པའི་བཤད་པ་དང་མི་མཐུན་པ་གང་ཞིག །དགོས་
པ་ཁྱད་པར་ཅན་མེད་པའི་ཕྱིར། དང་པོ་གྲུབ་སྟེ། བཅོམ་ལྡན་འདས་
ཀྱིས་རྣལ་འབྱོར་བས་ཞི་ལྷག་སྒོམ་པའི་དམིགས་རྟེན་བཞི་གསུངས་
ེ་པ་དང་མི་མཐུན་པ་གང་ཞིག ༑ཀ་མ་ལ་ཤཱི་ལས་དེའི་དམིགས་རྟེན་
གསུམ་གསུངས་པ་དང་མི་མཐུན་པའི་ཕྱིར། དང་པོ་གྲུབ་སྟེ། མདོ་
ལས་རྣལ་འབྱོར་བའི་དམིགས་པ་ལ་ཁྱབ་པའི་དམིགས་པ།སྤྱད་པ་
རྣམ་སྦྱོང་གི་དམིགས་པ། མཁས་པའི་དམིགས་པ། ཉོན་མོངས་རྣམ་
སྦྱོང་གི་དམིགས་པ་བཞི་བཤད་པ་ལ་དེ་གང་ཡང་མ་ཡིན་འདུག་པའི་

ཕྱིར༑ ལམ་རིམ་ལས། བཅོམ་ལྡན་འདས་ཀྱིས་རྣམ་འབྱོར་བའི་
དམིགས་པ་བཞི་གསུངས་ཏེ། ཞེས་སོགས་གསུངས་པའིཕྱིར། གཉིས་
པ་གྲུབ་སྟེ སྒོམ་རིམ་ལས། གསུང་རབ་ཡན་ལ་བཅུ་གཉིས་དང༌།
ཕུང་པོ་དང་ལྷ་སྐུ་གསུམ་གསུངས་པ་དང་ཡང་མི་མཐུན་པ་དེའི་ཕྱིར།
གཉིས་པ་གྲུབ་སྟེ། དམིགས་པ་དེ་དག་ལ་དམིགས་ནས་ཞི་ལྷག་སྒྲུབ་
པ་ལ་དགོས་པ་ཁྱད་པར་ཅན་རེ་ཡོད་པ་གང་ཞིག །རྡེའུ་ཤིང་སོགས་
ལ་དམིགས་པས་དགོས་པ་དེའི་གཅིག་ཀྱང་མི་འགྲུབ་པའི་ཕྱིར། དང་
པོ་གྲུབ་སྟེ། རྣལ་འབྱོར་བ་དེས་རང་རྒྱུད་ཀྱི་ཉོན་མོངས་གང་ཤས་
ཆེ་བ་དེ་ཐོག་མར་རྩེ་བཅིལ་བའི་ཐབས་མ་བྱས་པར་ཞི་ལྷག་འགྲུབ་
མི་སྲིད་པ་གང་ཞིག །ཉོན་མོངས་དེ་དག་རྩེ་བཅིལ་བའི་ཐབས་སུ་གསུང་
རབ་ནས་བཤད་པའི་དམིགས་པ་དེ་དག་གང་རུང་ལ་དམིགས་དགོས་
པའི་ཕྱིར། དང་པོ་གྲུབ་སྟེ། ཟ་མ་མ་ནིང་སོགས་ཀྱི་ལུས་རྟེན་དེ་
ལ་ཞི་ལྷག་འགྲུབ་མི་སྲིད་པ་ནི་ཉོན་མོངས་ཤས་ཆེ་བ་དེ་རྟེན་དེ་ལ་རྩེ་
བཅིལ་ཐབས་མ་རྙེད་པས་ཡིན་པའི་ཕྱིར། དེར་ཐལ། དེའི་རྒྱུ་མཚན་
ཡོད་པའི་ཕྱིར། གཉིས་པ་གྲུབ་སྟེ། རྣལ་འབྱོར་བ་དེ་འདོད་ཆགས་
ཤས་ཆེར་སྤྱད་པ་དང་དེ་བཞིན་དུ་ཞེ་སྡང་དང་གཏི་མུག་དང་ང་རྒྱལ་
དང་རྣམ་རྟོག་ཤས་ཆེར་སྤྱད་པ་ལྔ་པོ་གང་རུང་ཡིན་ན་སྤྱད་པ་རྣམ་

སྦྱོང་གི་དམིགས་པ་ལྔ་པོ་གང་རུང་ལ་དམིགས་དགོས་པ་གང་ཞིག །ཆ་
མཉམ་པར་སྤྱད་པ་ཉོན་མོངས་ཤས་ཆུང་བ་ཡིན་ན་དམིགས་པ་དེ་ལྔ་
གང་རུང་ལ་དམིག་པ་པས་ཆོག །ཀུན་ཏུ་རྨོངས་པ་ཤས་ཆེ་བ་ཡིན་
ན་མཁས་པའི་དམིགས་པ་ལྔ་པོ་གང་རུང་ལ་དམིགས་དགོས། ཞི་
གནས་གྲུབ་ཟིན་ནས་ཉོན་མོངས་མངོན་གྱུར་རེ་ཞིག་ཆགས་བྲལ་ལམ་
ས་བོན་གཏན་སྤོང་བ་གང་རུང་འདོད་པའི་གང་ཟག་གིས་ཉོན་མོངས་
རྣམ་སྦྱོང་གི་དམིགས་པ་ལ་དམིགས་པར་བྱེད། སྒོམ་རིམ་ལས་
གསུངས་པའི་དམིགས་པ་སྔ་མ་གཉིས་སླ་ཞིང་། སངས་རྒྱས་ཀྱི་སྐུ་
གཟུགས་ལ་དམིགས་པ་ལ་དགོས་པ་དེ་དག་ལས་ལྷག་པོ་ཡོད་པའི་ཕྱིར།
དང་པོ་གྲུབ་སྟེ། དེ་འདྲ་བའི་རྣལ་འབྱོར་པ་དེས་དེ་ལྟར་དམིགས་ནས་
སྒོམ་ན་ཆགས་སོགས་བཟློག་སླ་ཞིང་ཞི་གནས་ཐོབ་སླ་བའི་ཕྱིར། ལམ་
རིམ་ལས། དེ་ལ་དཔྱད་པ་རྣམ་སྦྱོང་གི་དམིགས་པ་རྣམས་ནི་འཆད་
པ་ལྟར་ཆགས་སོགས ལྷག་པར་དཔྱད་པ་རྣམས་ཀྱིས་ཆགས་སོགས་
བཟློག་སླ་ཞིང་དེ་ལ་བརྟེན་ནས་ཏིང་ངེ་འཛིན་ཐོབ་པར་སླ་བའི་དམིགས་
པ་ཁྱད་པར་ཅན་ཡིན་ལ། ཞེས་གསུངས་པའི་ཕྱིར། གཉིས་པ་གྲུབ་
སྟེ༑ ལམ་རིམ་ལས། ཆ་མཉམ་པར་སྤྱད་པ་དང་ཉོན་མོངས་པ་ཆུང་
བའི་གང་ཟག་ཡིན་ན་ནི་སྔར་བཤད་པའི་དམིགས་པ་དེ་དག་ལས་གང་

ལ་དགའ་བར་འགྱུར་བ་ཞིག་ལ་སེམས་གཟུང་བས་ཆོག་གི་ངེས་པ་ཅན་
མི་དགོས། ཞེས་གསུངས་པའི་ཕྱིར། གསུམ་པ་གྲུབ་སྟེ། ཕུང་པོ་
དང་ཁམས་དང་སྐྱེ་མཆེད་དང་རྟེན་འབྲེལ་དང་གནས་དང་གནས་མ་
ཡིན་པ་སྟེ་མཁས་པའི་དམིགས་པ་ལྔས་རིམ་པ་བཞིན་དུ་ཀུན་རྨོངས་
ལྔ་བཟློག་པའི་ཕྱིར། ལམ་རིམ་ལས། དམིགས་པ་འདི་ལྔ་གས་གཙོ་
བོར་རྨོངས་པ་བཟློག་པར་བྱེད་དོ། །ཞེས་གསུངས་པའི་ཕྱིར། བཞི་
པ་གྲུབ་སྟེ། ཞི་གནས་གྲུབ་ནས་ཁམས་གོང་འོག་ལ་ཞི་རགས་སུ་བལྟས་
ནས་སྒོམ་པས་ས་འོག་མའི་ཉོན་མོངས་རགས་པ་མངོན་གྱུར་ལ་རེ་
ཞིག་ཆགས་བྲལ་ཐུབ་ལ་ས་བོན་སྤོང་བ་ལ་བདག་མེད་སྒོམ་དགོས་པའི་
ཕྱིར༑ ལྔ་པ་གྲུབ་སྟེ། སངས་རྒྱས་ཀྱི་སྐུ་ལ་དམིགས་པ་ནི་སངས་
རྒྱས་རྗེས་སུ་དྲན་པ་ནས། བསོད་ནམས་སྐྱེད་པ་དང་ཕྱག་དང་མཆོད་
པ་སྨོན་ལམ་སོགས་ཚོགས་གསོག་པའི་ཞིང་དང་བཤགས་བསྡམས་
སོགས་སྒྲིབ་པ་སྦྱོང་བ་ལ་སོགས་པའི་དམིགས་པ་ཁྱད་པར་ཅན་ཡིན་
 པའི་ཕྱིར། རྩ་རྟགས་གཉིས་པ་རྡེའུ་ཤིང་བུ་སོགས་ལ་དམིགས་པས་
དགོས་པ་དེ་དག་གཅིག་ཀྱང་མི་འགྲུབ་པར་ཐལ། དེ་ལྟར་དམིགས་
པར་བྱད་མཁན་དེ་ནི་ཏིང་ངེ་འཛིན་གྱི་དམིགས་པའི་རྣམ་གཞག་མི་
ཤེས་པའི་བླུན་རྟགས་ཡིན་པའི་ཕྱིར། ལམ་རིམ་ལས། གང་དག་

རྡེའུ་དང་ཤིང་བུ་སོགས་ལ་དམིགས་རྟེན་བྱས་ནས་ཏིང་ངེ་འཛིན་སྒྲུབ་
པ་ནི་ཏིང་ངེ་འཛིན་གྱི་དམིགས་པའི་རྣམ་པར་བཞག་པ་མི་ཤེས་པ་ཡིན་
པར་ག་ལ་ལོ། །ཞེས་གསུངས་ཕྱིར། ཡང་ཁ་ཅིག །དམིགས་པ་
བཞི་ནང་ཕན་ཚུན་འགལ་ཟེར་ན། འོ་ན། སྤྱད་པ་རྣམ་སྦྱོང་གི་དམིགས་
པ་ལྔ་པོ་གང་རུང་ཡིན་ན་ཁྱབ་པའི་དམིགས་པ་མ་ཡིན་པས་ཁྱབ་པར་
ཐལ༑ དམིགས་པ་དེ་བཞི་ནང་ཕན་ཚུན་འགལ་བ་ཡིན་པའི་ཕྱིར།
རྟགས་ཁས། འདོད་ན། ནང་གི་མི་སྡུག་པ་སྐྲ་སྤུ་སོགས་མི་གཙང་
བའི་རྫས་སོ་གཉིས་དང་ཕྱི་རོལ་གྱི་མི་སྡུག་པ་རྣམ་པར་སྡོས་པ་སོགས་
ལྔ་ཆོས་ཅན། ཁྱབ་པའི་དམིགས་པ་མ་ཡིན་པར་ཐལ། སྤྱད་པ་རྣམ་
སྦྱོང་གི་དམིགས་པ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ།
སྤྱད་པ་རྣམ་སྦྱོང་གི་དམིགས་པ་ལྔའི་དང་པོ་ཡིན་པའི་ཕྱིར། དེར་
ཐལ༑ ཞི་ལྷག་སྒྲུབ་པ་པོ་སྐྱེ་བ་སྔ་མར་འདོད་ཆགས་ཀུན་ཏུ་བསྟེན་
གོམས་པར་བྱས་ལན་མང་དུ་བྱས་པས་ཆགས་པའི་ཡུལ་ཆུང་ངུ་
ལའང་ཆགས་པ་དྲག་པོ་རྒྱུན་རིང་སྐྱེ་བ་གཅིག་ཡིན་ན། མི་སྡུག་པའི་
རྫས་དང་མི་གཙང་བའི་རྫས་དེ་དག་ལ་དམིགས་ནས་ཞི་ལྷག་སྒྲུབ་
དགོས་པའི་ཕྱིར། ནམ་གྲུས་ཞུས་པ་ལས། ནམ་གྲུ་གལ་ཏེ་དགེ་སློང་
རྣལ་འབྱོར་བ་རྣམ་པར་སྤྱོད་པ་འདོད་ཆགས་སྤྱད་པ་ཁོ་ན་ཞིག་ཡིན་

ན་ནི་མི་སྡུག་པ་ལ་སེམས་ཉེ་བར་གཏོད་པར་བྱེད་དོ། །ཞེས་གསུངས་
པའི་ཕྱིར། རྩ་བར་འདོད་མི་ནུས་ཏེ། ཕྱི་ནང་གི་མི་གཙང་བ་དེ་དག་
ཐམས་ཅད་ཁྱབ་པའི་དགས་པ་ཡིན་པའི་ཕྱིར། དེར་ཐལ། དེ་
ཐམས་ཅད་མི་དཔྱོད་པར་འཇོག་པའི་དམིགས་པ་དང་དཔྱོད་པའི་
དམིགས་པ་རེ་རེ་ནས་ཡིན་པའི་ཕྱིར། དེར་ཐལ། དེ་ཐམས་ཅད་
འཇོག་སྒོམ་གྱི་ཏིང་ངེ་འཛིན་གྱིས་དམིགས་ནས་རྣམ་པ་ཤར་པ་དེ་རྣམ་
པར་རྟོགས་པ་མེད་པའི་གཟུགས་བརྙན་ཡིན་ལ། དཔྱད་སྒོམ་གྱི་ཤེས་
རབ་ཀྱིས་གྱིས་དམིགས་ནས་རྣམ་པ་ཤར་བ་དེ་རྣམ་པར་རྟོག་པ་དང་
བཅས་པའི་གཟུགས་བརྙན་ཡིན་པའི་ཕྱིར། དེར་ཐལ། རྣམ་པར་
རྟོག་པ་དང་བཅས་པའི་གཟུགས་བརྙན་དང་རྣམ་པར་རྟོག་པ་མེད་པའི་
གཟུགས་བརྙན་རེ་རེ་ལ་ཡང་སྤྱད་པ་རྣམ་སྦྱོང་གི་དམིགས་པ་ལྔ་དང་
མཁས་པའི་དམིགས་པ་ལྔ་དང་ཉོན་མོངས་རྣམ་སྦྱོང་གི་དམིགས་པ་
གཉིས་ཏེ་རེ་རེའི་གཟུགས་བརྙན་རེ་ཡོད་པའི་ཕྱིར། ལམ་རིམ་པས།
གཟུགས་བརྙན་ཏེ་དམིགས་པ་གང་གི་གཟུགས་བརྙན་ཡིན་སྙམ་ན།
སྤྱད་པ་རྣམ་སྦྱོང་གི་དམིགས་པ་ལྔ་དང་མཁས་པའི་དམིགས་པ་ལྔ་དང་
ཉོན་མོངས་རྣམ་པར་སྦྱོང་བའི་དམིགས་པ་གཉིས་ཀྱི་གཟུགས་བརྙན་
ནམ་རྣམ་པ་ཡིན་ནོ། །ཞེས་གསུངས་པའི་ཕྱིར། གཞན་ཡང༌། ཕུང་

ཁམས་སྐྱེ་མཆེད་རེ་རེ་ནས་ཆོས་ཅན། ཁྱབ་པའི་དམིགས་པ་མ་ཡིན་
པར་ཐལ། མཁས་པའི་དམིགས་པ་ཡིན་པའི་ཕྱིར། ཁྱབ་པ་ཁས།
རྟགས་དེར་ཐལ། ལམ་རིམ་ལས། ཁས་པའི་དམིགས་པ་ལྔ་སྟེ།
ཕུང་པོ་དང་ཁམས་དང་སྐྱེ་མཆེད་དང་རྟེན་འབྲེལ་དང་གནས་དང་
གནས་མ་ཡིན་པ་ལ་མཁས་པའོ། །ཞེས་གསུངས་པའི་ཕྱིར། རྩ་བར་
འདོད་ན། དེ་རྣམས་ཆོས་ཅན། ཁྱབ་པའི་དམིགས་པ་ཡིན་པར་ཐལ།
ཁྱབ་པའི་དམིགས་པ་དང་པོ་གསུམ་རེ་རེ་ནས་ཡིན་པའི་ཕྱིར། དེར་
ཐལ༑ མི་དཔྱོད་པར་འཇོག་པའི་དམིགས་པ་དང༌། དཔྱོད་པའི་
དམིགས་པ་ཡིན་པ་གང་ཞིག །དངོས་པོའི་མཐའ་ཡང་ཡིན་པའི་ཕྱིར།
དང་པོ་གྲུབ་སྟེ། འཇོག་སྒོམ་གྱི་ཏིང་ངེ་འཛིན་གྱི་དམིགས་པ་ཡིན་
པའི་ཕྱིར། དེར་ཐལ། ཐོག་མར་ཕུང་པོ་ལ་དམིགས་ནས་ཞི་གནས་
གསར་དུ་སྒྲུབ་དུས་འདུ་བྱས་ཐམས་ཅད་ཕུང་པོ་ལྔར་འདུ་ལུགས་ཤེས་
པར་བྱས་ནས་དེདག་གི་ནང་དུ་རིམ་དྱིས་བསྡུས་ཟིན་པ་དང་། འདི་
ནི་ཕུང་པོའོ་ཞེས་སེམས་འཛིན་པ་ཡིན་ལ། ལྷག་མཐོང་སྒྲུབ་ཚེ་འདུ་
བྱས་ལ་དབྱེ་ན་ཕུང་པོ་ལྔ་དང་ལྔ་རེ་རེའི་དབྱེ་བ་རྒྱས་པར་ཕྱེ་ནས་
དཔྱོད་པར་བྱེད་ཅིང་སྐྱེ་མཆེད་དང་ཁམས་ལ་ཡང་དེ་བཞིན་ཡིན་པའི་
ཕྱིར༑ རྗེ་བཙུན་བྱམས་པས་ཀྱང་། ཆོས་ཀྱི་མིང་ནི་བསྡོམ་པའང་

འདི༑ ༑ཞི་གནས་ལམ་དུ་ཤེས་པར་བྱ། །ལྷག་མཐོང་ལམ་ནི་དེ་
དོན་རྣམས། །རྣམ་པར་དཔྱོད་པར་ཤེས་པར་བྱ། །ཞེས་གསུངས་
པའི་ཕྱིར་དང༌། ལམ་རིམ་ལས། ཕུང་པོ་སོགས་འ་འཇོག་ཚུལ་ནི་
འདུ་བྱས་ཐམས་ཅད་ཕུང་པོ་ལྔར་འདུ་ལུགས་ཤེས་པར་བྱས་ལ་དེ་ནས་
དེ་དག་གི་ནང་དུ་རིམ་གྱིས་བསྡུས་ཟིན་པ་དང་དེ་ལ་དམིགས་ནས་
སེམས་འཛིན་པ་སྟེ། ཞེས་པ་ནས། དེ་བཞིན་དུ་ཆོས་ཐམས་ཅད་
དང་ཁམས་དང་སྐྱེ་མཆེད་དུ་འདུ་ཚུལ་ཤེས་པར་བྱས་ལ་དེར་བསྡུས་
ཟིན་པ་དང་སེམས་འཛིན་པའོ། །ཞེས་གསུངས་པའི་ཕྱིར། གཉིས་
པ་གྲུབ་སྟེ། དངོས་པོའི་མཐའ་ཇི་ལྟ་ཇི་སྙེད་པའི་དངོས་པོའི་མཐའ་
ནི་ཕུང་པོ་ལྔར་འདུ་བྱས་ཐམས་ཅད་འདུས་ལ་དེ་ཕན་ཆད་དུ་འདུ་བྱས་
མེད་པ་ཁམས་དང་སྐྱེ་མཆེད་དུ་ཆོས་ཐམས་ཅད་འདུས་ལ་དེ་ཕན་ཆད་
དུ་ཆོས་གཞན་མེད་པ་དེ་ཡིན་པའི་ཕྱིར། གཞན་ཡང་ལམ་རིམ་ལས།
ཁྱབ་པའི་དམིགས་པ་ནི་དམིགས་པ་སྔ་མ་དེ་དག་ལས་ཟུར་ན་མེད་དོ།།
ཞེས་གསུངས་པ་མི་འཐད་པར་ཐལ། ཁྱབ་པའི་དམིགས་པ་དེ་སྤྱད་
པ་རྣམ་སྦྱོང་གི་དམིགས་པ་དང༌། མཁས་པའི་དམིགས་པ་དང་ཉོན་
མོངས་རྣམ་སྦྱོང་གི་དམིགས་པ་དེ་དག་ལས་ཟུར་ན་དེ་དག་མ་ཡིན་
པ་གཅིག་མེད་པ་དེ་མ་ཡིན་པའི་ཕྱིར། དམ་བཅའ་འཐད་པའི་ཕྱིར།

ཡང་ཁ་ཅིག །གཞུང་ཆེན་མོ་རྣམས་ཐོས་བསམ་གྱི་གོ་རྒྱ་གཅོད་པ་
ཙམ་ཡིན་གྱི་སྒོམ་བྱེད་ཚེ་གདམས་ངག་ཟུར་དུ་ཚོལ་པར་འདོད་པ་ནི་
གསུངས་རབ་གདམས་ངར་མ་ཤར་བའི་བླུན་གཏམ་ཡིན་པར་ཐལ།
གཞུང་ཆེན་མོ་རྣམས་ཀྱིས་བཤད་ཚུལ་དེ་སྒོམ་བྱེད་ཚུལ་ཤ་སྟག་ཡིན་
པའི་ཕྱིར། དེར་ཐལ། གཞུང་ཆེན་མོ་རྣམས་ཀྱིས་བཤད་པའི་ཆོས་
ཐམས་ཅད་དམིགས་པ་བཞི་པོ་དེར་མ་འདུས་པ་མེད་པ་གང་ཞིག།
བཤད་ཚུལ་ཐམས་ཅད་ཀྱང་ཞི་གནས་དང་ལྷག་མཐོང་གང་རུང་སྒོམ་
ཚུལ་ལས་མི་འདའ་བའི་ཕྱིར། དང་པོ་གྲུབ་སྟེ། ཆོས་ཐམས་ཅན་
དམིགས་པ་བཞི་པོ་དེར་འདུས་པའི་ཕྱིར། གཉིས་པ་གྲུབ་སྟེ། གཞུང་
ཆེན་མོ་རྣམས་ལས་ཆོས་ཀྱི་རབ་དབྱེ་རྒྱས་པར་གང་བཤད་ཐམས་
ཅད་ལྷག་མཐོང་གི་སྒོམ་ཚུལ་ཡིན་པ་གང་ཞིག །བསྡུ་ཚུལ་བཤད་
པ་ཐམས་ཅད་ཞི་གནས་སྒོམ་ཚུལ་ཡིན་པའི་ཕྱིར། དང་པོ་གྲུབ་སྟེ།
དཔེར་ན་བསྡུས་གྲྭའི་ཁ་དོག་དཀར་དམར་དུ་གཟུགས་ལ་དབྱེ་ན ཕྱི་
ནང་གི་གཟུགས་གཉིས་ཕྱིའི་གཟུགས་ལ་གཟུགས་ཀྱི་སྐྱེ་མཆེད་ནས་
རེག་བྱའི་སྐྱེ་མཆེད་བར་ལྔ་གཟུགས་ཀྱི་སྐྱེ་མཆེད་ལ་ཁ་དོག་དང་
དབྱིབས་གཉིས་ཁ་དོག་ལ་རྩ་བའི་ཁ་དོག་བཞི་དང་ཡན་ལག་གི་ཁ་དོག་
བརྒྱད་དབྱིབས་ལ་ཡང་བརྒྱད་དེ་བཞིན་དུ་སྒྲ་ལ་དབྱེ་ན་བརྒྱད་དྲི་ལ་

བཞི་རོ་ལ་དྲུག་རེག་བྱ་ལ་བཅུ་གཅིག་དེ་རེ་རེའི་དབྱེ་བ་རྒྱས་པར་
སེམས་ཤིང་དེ་དག་ནང་ཕན་ཚུལ་འགལ་མི་འགལ་གཞི་མཐུན་ཡོད་
མེད་ལྡོག་པ་ངོ་བོ་རྫས་རིགས་གཅིག་ཇ་དད་སོགས་རིགས་པ་མཐའ་
ཡས་པས་དཔྱོད་པར་བྱེད་པ་དེ་ལྷག་མཐོང་གི་སྒོམ་ཚུལ་ཡིན་པའི་ཕྱིར།
དགོངས་འགྲེལ་ལས། དེ་ལྟར་ཏིང་ངེ་འཛིན་གྱི་སྤྱོད་ཡུལ་གཟུགས་
བརྙན་དེ་དག་ལ་ཤེས་བྱའི་དོན་དེ་རྣམ་པར་འབྱེད་པ་དང་རབ་ཏུ་རྣམ་
པར་འབྱེད་པ་དང་། ཡོངས་སུ་རྟོག་པ་དང་ཡོངས་སུ་དཔྱོད་པ་དང་།
བཟོད་པ་དང་འདོད་པ་དང༌། བྱེ་བྲག་འབྱེད་པ་དང་ལྟ་བ་དང་རྣམ་
པར་རྟོག་པ་གང་ཡིན་པ་དེ་ནི་ལྷག་མཐོང་ཞེས་བྱ་སྟེ་དེ་ལྟར་ན་བྱང་
ཆུབ་སེམས་དཔའ་ལྷག་མཐོང་ལ་མཁས་པ་ཡིན་ནོ། །ཞེས་གསུངས་
པའི་ཕྱིར་དང༌། །རྗེ་བཙུན་བྱམས་པས། ལྷག་མཐོང་ལམ་ནི་དེ་དོན་
རྣམས། །རྣམ་པར་དཔྱོད་པར་ཤེས་པར་བྱ། །ཞེས་པའི་དོན་ཡིན་
、པའི་ཕྱིར། གཉིས་པ་གྲུབ་སྟེ། གཟུག  ྴ་ཀྱི་དབྱེ་བ་དེ་དག་ཞི་གནས་
ཀྱི་དམིགས་པ་བྱེད་པའི་ཚེ་ཁ་དོག་བཅུ་གཉིས་དང་དབྱིབས་བརྒྱད་
པོ་འདི་དག་གཟུགས་ཀྱི་སྐྱེ་མཆེད་དུ་བསྡུ་ལ། དེ་བཞིན་དུ་སྒྲའི་དབྱེ་
བ་བརྒྱད་སྒྲར་བསྡུས་ནས། རེག་བྱའི་དབྱེ་བ་བཅུ་གཅིག་རེག་བྱར་
འདུས། མིག་ནས་ལུས་ཀྱི་བར་གྱི་དབྱེ་བ་ཡང་རང་རང་དུ་བསྡུ་ཞིང་

ཕྱི་ནང་གི་གཟུགས་གཉིས་ཀྱང་གཟུགས་ཕུང་དུ་བསྡུས། དེ་བཞིན་
དུ་ཚོར་བ་ནས་རྣམ་ཤེས་པར་རང་རང་གི་དབྱེ་བ་རྒྱས་པར་ཕྱེ་བ་
ཐམས་ཅད་རr་རང་དུ་བསྡུས་ནས་ཕུང་པོ་ལྔ་པོ་འདི་དག་ནི་ཕུང་པོའོ་
ཞེས་སེམས་པར་བྱེད་པ་ཡིན་པའི་ཕྱིར། རྗེ་བཙུན་བྱམས་པས། ཆོས་
ཀྱི་མིང་ནི་བསྡོམ་པའང་འདི། །ཞི་གནས་ལམ་དུ་ཤེས་པར་བྱ། །ཞེས་
དང་༑ ལམ་རིམ་ལས། འདི་དག་ཞི་གནས་ཀྱི་དམིགས་པར་བྱེད་
པའི་ཚེ་ནི་ཕུང་པོ་ལ་སོགས་པ་དེ་དག་གང་དུ་ངེས་པའི་འཛིན་སྟངས་
ཞིག་གི་སྒོ་ནས་སེམས་འཛིན་པའོ། །ཞེས་གསུངས་པའི་ཕྱིར། ཡང་
ཁ་ཅིག་གིས། གཞུང་ཆེན་མོ་རྣམས་ཀྱི་དོན་ཞི་ལྷག་གི་བསྒོམ་བྱ་ཡིན་
ཀྱང་ཚིག་མིན་ཟེར་བ་ཡང་མི་འཐད་པར་ཐལ། དེ་དག་གི་ཚིག་གཅིག་
ཀྱང་མ་ལུས་པར་ཞི་ལྷག་གིས་བསྒོམ་དགོས་པའི་ཕྱིར། དེར་ཐལ།
གསུང་རབ་ཡན་ལག་བཅུ་གཉིས་པོ་བསྒོམ་བྱ་ཡིན་པའི་ཕྱིར། སྒོམ་
རིམ་པར་པ་ས། གསུང་རབ་ཡན་ལག་བཅུ་གཉིས་ོ་ཐམས་ཅད་
དེ་བཞིན་ཉིད་ལ་གཞོལ་བ་དང་འབབ་པ་དང་བབ་པའོ་ཞེས་ཐམས་ཅད་
བསྡུས་ཏེ་དེ་ལ་སེམས་འཇོག་པ་དང་། ཞེས་གསུངས་པའི་ཕྱིར། གཞན་
ཡང་གཞུང་ཆེན་མོ་རྣམས་ཀྱི་བཤད་ཚུལ་གང་ཡིན་ཞི་གནས་དང་ལྷག་
མཐོང་སྒོམ་ཚུལ་ལས་མ་འདས་པ་ཡིན་པར་ཐལ། བསྟན་བཅོས་

མངོན་རྟོགས་རྒྱན་གྱིས་བཤད་ཚུལ་དེ་གཉིས་སྒོམ་ཚུལ་ལས་མ་འདས་
པ་ཡིན་པའི་ཕྱིར། དེར་ཐལ། མངོན་རྟོགས་རྒྱན་ལས་བརྗོད་བྱ་
དངོས་པོ་བརྒྱད་དང༌། དེ་ལས་རྒྱས་པར་དོན་བདུན་ཅུ་དེ་རེ་རེ་ལ་
ཚིག་དོན་ཡན་ལག་གི་སྒོ་ནས་མཚན་ཉིད་དབྱེ་བ་ས་མཚམས་དང་
བཅས་ཏེ་བཤད་པ་ལྷག་མཐོང་སྒོམ་ཚུལ་ཡིན་ལ། ཚིག་དོན་གྱི་སྒོ་
ནས་བཤད་པ་ཐམས་ཅད་དོན་བདུན་བཅུར་བསྡུས་དེ་ཡང་དངོས་པོ་
བརྒྱད་དང་། དེ་ཡང་དངོས་པོ་དྲུག་དང༌། དེ་ཡང་དངོས་པོ་གསུམ་
དུ་བསྡུས་པ་ནི་ཞི་གནས་སྒོམ་ཚུལ་ཡིན་པའི་ཕྱིར།
༈ གཉིས་པ་རང་ལུགས་ལ། རྣལ་འབྱོར་པའི་དམིགས་པ་
བཞི་ཡོད་དེ། ཁྱབ་པའི་དམིགས་པ་དང༌། སྤྱད་པ་རྣམ་སྦྱོང་གི་དམིགས་
པ་དང་། མཁས་པའི་དམིགས་པ་དང༌། ཉོན་མོངས་རྣམ་སྦྱོང་གི་
དམིགས་པ་བཞི་ཡོད་པའི་ཕྱིར། དང་པོ་ལ་ཡང་བཞི་ཡོད་དེ། དམིགས་
མེད་ཀྱི་སྒོ་ནས་མི་དཔྱོད་པརཾ་འཇོག་པའི་དམིགས་པ་དང༌། དཔྱོད;
པའི་དམིགས་པ་གཉིས་དང་། དམིགས་བྱ་ཡུལ་གྱི་སྒོ་ནས་དངོས་
པོའི་མཐའ་དང༌། འབྲས་བུའི་སྒོ་ནས་དགོས་པ་ཡོངས་གྲུབ་སྟེ་བཞི་
ཡོད་པའི་ཕྱིར། དེ་བཞིའི་དོན་ཡོད་དེ། དང་པོ་འཇོག་སྒོམ་གྱི་དམིགས་
པ་དང་། གཉིས་པ་དཔྱད་སྒོམ་གྱི་དམིགས་པ་དང༌། དངོས་པོའི་

མཐའ་ལ་གཉིས་ལས་ཕུང་པོ་ལྔར་འདུ་བྱས་ཐམས་ཅད་འདུས་ལ་དེ་
ཕན་ཆད་ན་མེད་པ་ལྟ་བུ་ཇི་སྙེད་པའི་དངོས་པོའི་མཐའ་དང་། དམིགས་
་རྣམས་ཀྱི་དེ་བཞིན་ཉིད་རིགས་པས་གྲུ་པ་ཇི་ལྟ་བའི་དངོས་པོའི་
མཐའ་སྟེ་གཉིས་དང་དགོས་པ་ཡོངས་སུ་གྲུབ་པ་ནི་དམིགས་པ་དེ་དག་
ལ་དམིགས་ནས་བསྒོམ་པས་གནས་ངན་ལེན་དང་བྲལ་ནས་གནས་
འགྱུར་བ་དེ་ཡིན་པའི་ཕྱིར། གཉིས་པ་སྤྱད་པ་རྣམ་སྦྱོང་གི་དམིགས་
པ་ལ་ལྔ་ཡོད་དེ། མི་སྡུག་པ་དང༌། བྱམས་པ་དང༌། རྟེན་འབྲེལ་
དང་༑ ཁམས་ཀྱི་རབ་དབྱེ་དང་དབུགས་འབྱུང་རྔུབ་དང་ལྔ་ཡོད་
པའི་ཕྱིར། དེ་དག་སྒོམ་ཚུལ་ཡོད་དེ། འདོད་ཆགས་ཤས་ཆེར་སྤྱད་
པ་ནི་སྐྲ་དང་སྤུ་སོགས་ཕྱི་ནང་གི་མི་སྡུག་པ་དང་། ཞེ་སྡང་སྤྱད་པས་
མཛའ་བོ་དང་དགྲ་བོ་དང་བར་མ་གསུམ་ལ་དམིགས་ནས་མཉམ་
བཞག་གི་ས་པའི་ཕན་བདེ་སྒྲུབ་འདོད་པ་དང༌། གཏི་མུག་སྤྱད་པས་
དུས་གསུམ་དུ་འབྱུང་བའི་རྟེན་འབྲེལ་གྱི་ཆོས་ཙམ་ལ་བརྟེན་ནས་ཆོས་
ཙམ་གྱི་འབྲས་བུ་འབྱུང་བ་ཙམ་དུ་ཟད་ཀྱི་དེ་ལས་མ་གཏོགས་པའི་ལས་
བྱེད་པ་པོ་དང་འབྲས་བུ་ཉམས་སུ་མྱོང་བ་པོ་མེད་པའི་དོན་དང་། ང་
རྒྱལ་སྤྱད་པས་ས་ཆུ་མེ་རླུང་ནམ་མཁའ་རྣམ་ཤེས་ལྟ་བུ་ཁམས་དྲུག་
གི་ཆ་སོ་སོར་ཕྱེ་སྟེ་དེ་རྣམས་དང༌། རྣམ་པར་རྟོག་པ་སྤྱད་པས་དབུགས་

འབྱུང་རྔུབ་སྒོམ་པ་ཡིན་པའི་ཕྱིར། གསུམ་པ་མཁས་པའི་དམིགས་
པ་ལ་ཡང་ལྔ་ཡོད་དེ། ཕུང་པོ་དང་ཁམས་དང་སྐྱེ་མཆེད་དང་རྟེན་
འབྲེལ་དང་གནས་དང་གནས་མ་ཡིན་པ་སྟེ་ལྔ་ཡོད་པའི་ཕྱིར། དེ་
ལྔ་ལ་དམིགས་ནས་སྒོམ་ཚུལ་ཡོད་དེ། ཕུང་པོ་ལ་མཁས་པ་ནི་གཟུགས་
ཀྱི་ཕུང་པོ་སོགས་ལྔ་ལས་མ་གཏོགས་པའི་བདག་དང་བདག་གི་བ་མེད་
པར་ཤེས་པ་དང་། ཁམས་ལ་མཁས་པ་ནི། མིག་སོགས་ཁམས་བཅོ་
བརྒྱད་པོ་དེ་རྣམས་རང་རང་གི་ས་བོན་ལས་བྱུང་བའི་རྒྱུའི་རྐྱེན་ཤེས་
པ་དང་། སྐྱེ་མཆེད་ལ་མཁས་པ་ནི། མིག་སོགས་ནང་གི་སྐྱེ་མཆེད་
དྲུག་ནི་རྣམ་ཤེས་དྲུག་གི་བདག་པོའི་རྐྱེན་དང༌། གཟུགས་སོགས་ཕྱིའི་
སྐྱེ་མཆེད་དྲུག་ནི་དམིགས་པའི་རྐྱེན་དང༌། འགག་མ་ཐག་གི་ཡིད་
ནི་དེ་མ་ཐག་པའི་རྐྱེན་དུ་ཤེས་པ་དང་། རྟེན་འབྲེལ་ལ་མཁས་པ་ནི་
མི་རྟག་པ་སོགས་རྟེན་འབྲེལ་ཡན་ལག་བཅུ་གཉིས་ལ་མི་རྟག་པ་དང་
སྡུག་བསྔལ་བ་ད་། བདག་མེད་པར་ཤེས་པ་དང༌། ནས་དང་
གནས་མ་ཡིན་པ་ལ་མཁས་པ་ནི་དགེ་བ་ལས་རྣམ་སྨིན་ཡིད་འོང་འབྱུང་
བ་གནས་ཡིན་ལ་མི་དགེ་བ་ལས་རྣམ་སྨིན་ཡིད་འོང་འབྱུང་བ་གནས་
མ་ཡིན་པ་སོགས་ཤེས་ནས་སྒོམ་པ་ཡིན་པའི་ཕྱིར། བཞི་པ་ཉོན་མོངས་
རྣམ་པར་སྦྱོང་བའི་དམིགས་པ་ལ་གཉིས་ཡོད་དེ་ཉོན་མོངས་མངོན་

གྱུར་ཉམས་སྨོད་པར་བྱེད་པའི་དམིགས་པ་ནི་འདོད་པ་ནས་ཅི་ཡང་
མེད་པའི་སྐྱེ་མཆེད་ཀྱི་བར་ལ་ས་འོག་མའི་རགས་པ་དང་གོང་མའི་
ཞི་བ་ཡིན་པ་དང་ས་བོན་སྤོང་བ ི་དམིགས་པ་ནི་བདེན་བཞིའི་མི་རྟག་
པ་སོགས་བཅུ་དྲུག་ལྟ་བུ་ཡིན་པའི་ཕྱིར། ཡང་སྒོམ་རིམ་ལས་གསུངས་
པའི་དམིགས་པ་གསུམ་ཡང་ཡོད་དེ། གསུང་རབ་ཡན་ལག་བཅུ་གཉིས་
པོ་ཐམས་ཅད་དེ་བཞིན་ཉིད་ལ་གཞོལ་བ་དང་འབབ་པ་དང་བབ་པོ་
ཞེས་ཐམས་ཅད་བསྡུས་ཏེ་སེམས་འཇོག་པ་དང༌། ཇི་ཙམ་གྱིས་ཆོས་
རྣམས་བསྡུས་པའི་ཕུང་པོ་སོགས་དང་མཐོང་བ་དང་ཐོས་པའི་སངས་
རྒྱས་ཀྱི་སྐུ་གཟུགས་ལ་དམིགས་པ་གསུམ་ཡོད་པའི་ཕྱིར། དམིགས་
པ་དེ་དག་ལ་ཞི་ལྷག་གི་དམིགས་ཚུལ་ཡོད་དེ། ཞི་གནས་ཀྱི་དམིགས་
པ་བྱེད་པའི་ཚེ་ན་མི་དཔྱོད་པར་འཇོག་ལ། ལྷག་མཐོང་གི་དམིགས་
པ་བྱེད་ཚེ་སོ་སོར་ཕྱེ་ནས་དཔྱོད་པར་བྱེད་པའི་ཕྱིར།
༈ གསུམ་པ་རྩོད་པ་རྗོང་པ་ལ། ཁོ་ན་རེ། ཁམས་སྐྱེ་མཆེད་
 རྣམས་ཆོས་ཅན། རྣམ་པར་རྟོག་པ་དང་བཅས་པའི་གཟུགས་བརྙན་
དང་༑ རྣམ་པར་རྟོག་པ་མེད་པའི་གཟུགས་བརྙན་རེ་རེ་ནས་ཡིན་
པར་ཐལ། ཁྱབ་པའི་དམིགས་པ་དང་པོ་གཉིས་ཀ་ཡིན་པའི་ཕྱིར་ན་
མ་ཁྱབ། འདོད་མི་ནུས་ཏེ། ཤེས་པ་ལ་ཁམས་དང་སྐྱེ་མཆེད་དེ་དག་

གི་རྣམ་པ་ཤར་བ་ལ་དེ་དག་གི་གཟུགས་བརྙན་དུ་བཤད་པའི་ཕྱིར།
ཡང་ཁོ་ན་རེ། ལམ་སྒྲོན་ལས། དམིགས་པ་གང་རུང་ཅིག་དག་ལ།།
ཞེས་ཀསུངས་པ་མི་འཐད་པར་ཐལ། ཞི་ལྷག་སྒྲུབ་པའི་དམིགས་རྟེན་
ལ་རྡེའུ་ཤིང་བུ་སོགས་གང་རུང་གིས་ཆོག་པ་མ་ཡིན་པའི་ཕྱིར་ན་མ་
ཁྱབ༑ སྔར་བཤད་པའི་དམིགས་པ་སོགས་བཞི་གང་རུང་གིས་ཆོག་
གི་དེ་བཞི་ཁྱད་པར་མེད་པའི་དོན་ཡིན་པའི་ཕྱིར།
གཉིས་པ་ཞི་ལྷག་སོ་སོར་སྒྲུབ་ཚུལ་ལ། ཞི་གནས་སྒྲུབ་ཚུལ་
དང་༑ ལྷག་མཐོང་སྒྲུབ་ཚུལ་གཉིས། དང་པོ་ལ། ཉེས་བ་ལྔ་སྤོང་
འདུ་བྱེད་བརྒྱད་ཀྱིས་སྒྲུབ་ཚུལ་དང་། དེ་ལ་བརྟེན་ནས་སེམས་གནས་
སྐྱེ་བའི་རིམ་པ་གཉིས། དང་པོ་ལ། དགག་གཞག་སྤོང་གསུམ། དང་
པོ་ལ་ཁ་ཅིག་གིས། འདིར་ལས་དང་པོས་བསྒྲུབ་བྱའི་ཏིང་ངེ་འཛིན་
ཁྱད་པར་བཞི་ལྡན་ཞིག་ཡིན་ཏེ། སེམས་ཤིན་ཏུ་གསལ་བའི་གསལ་
ཆའི་ར་དང་ལྡན་པ་དང་། དམིགས་པ་ལ་ེ་གཅིག་ཏུ་གནས་པའི་
མི་རྟོག་པའི་གནས་ཆ་དང་ལྡན་པ་གཉིས་ཀྱི་སྟེང་དུ་བདེ་བ་དང་དྭངས་
པ་གཉིས་བསྣན་ནས་ཁྱད་པར་བཞི་ལྡན་དགོས་པའི་ཕྱིར་ཟེར་ན།
འདིར་བདེ་བ་དེ་ཤིན་སྦྱངས་ཀྱི་བདེ་བ་ལ་ཐེར་ན་སྐྱོན་མེད་ཀྱང་། ཚོར་
བའི་བདེ་བ་ལ་ཟེར་ན། འོ་ན། ལས་དང་པོ་བས་བསྒྲུབ་རྒྱུའི་ཞི་གནས་

ཡིན་ན་ཚོར་བ་བདེ་བ་དང་ལྡན་པས་ཁྱབ་པར་ཐལ། དེ་ཡིན་ན་ཁྱད་
པར་དེ་བཞི་དང་ལྡན་པས་ཁྱབ་པའི་ཕྱིར། རྟགས་ཁས། འདོད་ན།
བསམ་གཏན་དང་ངོའི་ཉེར་བསྡོགས་ཀྱིས་བསྡུས་པའི་ཞི་གནས་ཆོས་
ཅན༑ དེར་ཐལ། དེའི་ཕྱིར། དེར་ཐལ། ལས་དང་པོ་བས་དེ་འདྲ་
བའི་ཞི་གནས་མ་འགྲུབ་བར་དུ་དེ་ཡན་ཆད་ཀྱི་ཞི་གནས་གང་ཡང་
སྒྲུབ་ཚུལ་མེད་པའི་ཕྱིར། འདོད་མི་ནུས་ཏེ། ཚོར་བ་བདེ་བ་དང་
མི་ལྡན་པའི་ཕྱིར། ལམ་རིམ་ལས། ཚོར་བ་སིམ་པའི་རྣམ་པ་ཅན་
གྱི་དགའ་བདེ་ནི་སྐབས་འདིར་བསྒྲུབ་པར་བྱ་བའི་ཏིང་ངེ་འཛིན་གྱི་
འབྲས་བུ་ལ་འབྱུང་ཡང༌། །བསམ་གཏན་དང་པོའི་ཉེར་བསྡོགས་ཀྱིས་
བསྡུས་པའི་ཏིང་ངེ་འཛིན་དང་མཚུངས་ལྡན་དུ་མི་འབྱུང༌། ཞེས་
གསུངས་པའི་ཕྱིར། གཞན་ཡང་། བསམ་གཏན་བཞི་པའི་ཏིང་ངེ་
འཛིན་ཆོས་ཅན། དེར་ཐལ། དེའི་ཕྱིར། དེར་ཐལ། སྐབས་འདིར་
ཏིང་ངེ་འཛིན་བསྒྲུཊྚ་པ་ནི་ཡོན་ཏན་གོང་མ་བསྒྲུབ་པའི་ཆེག་དུ་ཡིན་
པ་གང་ཞིག །ཡོན་ཏན་གོང་མ་ཐེག་པ་གསུམ་སོགས་བསྒྲུབ་པའི་རྟེན་
ལ་བསམ་གཏན་བཞི་པ་མཆོག་ཏུ་གསུངས་པའི་ཕྱིར། རྩ་བར་འདོད་
མི་ནུས་ཏེ། དེ་ཚོར་བ་བདེ་བ་དང་མི་ལྡན་པའི་ཕྱིར། ལམ་རིམ་
ལས་ཐེག་པ་གསུམ་གའི་ཡོན་ཏན་བསྒྲུབ་པའི་རྟེན་ལ་མཆོག་ཏུ་

གསུངས་པའི་བསམ་གཏན་བཞི་པའི་ཏིང་འཛིན་ཀྱང་ལུས་བདེ་བ་དང་
སེམས་བདེ་གང་དང་ཡང་མཚུངས་ལྡན་དུ་མི་འབྱུང་བས་འདིར་མ་
བགྲངས་སོ། །ཞེས་གསུངས་པ་ཕྱིར། ཁྱབ་སྟེ་འདིར་མ་བགྲངས་
ཞེས་པ་ནི་སྐབས་འདིར་བསྒྲུབ་བྱའི་ཏིང་ངེ་འཛིན་གྱི་ཁྱད་པར་དུ་མ་
བགྲངས་ཞེས་པའི་དོན་ཡིན་པའི་ཕྱིར། དེར་ཐལ། འདིར་བསྒྲུབ་
བྱའི་ཞི་གནས་ནི་ཁྱད་པར་གཉིས་ལྡན་ཞིག་ཡིན་པ་གང་ཞིག །ཁྱོད་
ལྟར་ཁྱད་པར་བཞི་ལྡན་བྱེད་དགོས་པ་མ་ཡིན་པའི་ཕྱིར། དང་པོ་
གྲུབ་སྟེ། སྐབས་འདིར་ལས་དང་པོ་བས་བསྒྲུབ་བྱའི་ཞི་གནས་དེ་སེམས་
ཤིན་ཏུ་གསལ་བའི་གསལ་ཆའི་ངར་དང་ལྡན་པ་དང་། དམིགས་པ་
ལ་རྩེ་གཅིག་ཏུ་གནས་པའི་མི་རྟོག་པའི་གནས་ཆ་གཉིས་ལྡན་ཞིག་ཡིན་
པའི་ཕྱིར། ལམ་རིམ་ལས། འདིར་བསྒྲུབ་པར་བྱ་བའི་ཏིང་ངེ་འཛིན་
ནི་ཁྱད་པར་གཉིས་དང་ལྡན་པ་ཞིག་ཡིན་ཏེ། འདི་ལྟར་སེམས་ཤིན་
ཏུ་གསལ་བའི་གསལ་ཆའི་ངར དང་ལྡན་པ་དང་དམིགས་པ་ལ་རྩེ་
གཅིག་ཏུ་གནས་པའི་མི་རྟོག་པའི་གནས་ཆ་དང་ལྡན་པའོ། །ཞེས་
གསུངས་པའི་ཕྱིར། གཉིས་པ་གྲུབ་སྟེ། ཁྱོད་ལྟར་བདེ་བ་དང་དྭངས་
པ་གཉིས་བསྣན་ནས་ཁྱད་པར་བཞི་ལྡན་བྱེད་པ་མ་ཡིན་པའི་ཕྱིར།
དེར་ཐལ། བདེ་བ་མི་དགོས་པར་སྔར་བཤད་པ་ལྟར་ཡིན་པ་གང་

ཞིག ༑དྭངས་པ་ནི་ཁྱད་པར་དང་པོའི་ནང་དུ་འདུ་བའི་ཕྱིར། དེར་
ཐལ༑སེམས་ཤིན་ཏུ་གསལ་བའི་གསལ་ཆ་དང་ལྡན་ན་སེམས་དེ་
ཉིད་དྭངས་པའི་ཆ་དང་ཡང་ལྡན་པས་ཁྱབ་པའི་ཕྱི། ལམ་རིམ་ལས།
དྭངས་པ་ནི་ཁྱད་པར་དང་པོར་འདུས་པས་ཟུར་དུ་སྨོས་མི་དགོས།
ཞེས་གསུངས་པའི་ཕྱིར། གཞན་ཡང་སྐབས་འདིར་ཉེས་པ་ལྔ་སྤོང་
འདུ་བྱེད་བརྒྱད་ཀྱིས་བསྒྲུབ་བྱའི་ཏིང་ངེ་འཛིན་དེ་སྔར་གྱི་ཁྱད་པར་
གཉིས་ལྡན་དེ་ཡིན་པར་ཐལ། ཞེས་སྐྱོན་མེད་འགྲུབ་པའི་བགེགས་
ཀྱི་གཙོ་བོར་བྱིང་རྒོད་གཉིས་འོང་པའི་རྒྱུ་མཚན་ཡོད་པའི་ཕྱིར། ཁྱབ་
སྟེ༑ སེམས་ཀྱི་གསལ་ཆའི་ངར་ཐོན་པ་ལ་བྱིང་བས་བར་དུ་གཅོད།
རྩེ་གཅིག་པའི་མི་རྟོག་པ་ལ་ནི་རྒོད་པས་བར་དུ་གཅོད་པས་དེ་གཉིས་
ཏིང་ངེ་འཛིན་རྣམ་དག་འགྲུབ་པའི་བགེགས་ཀྱི་གཙོ་བོར་བཞག་པའི་
ཕྱིར༑ ལམ་རིམ་ལས། དེ་ལྟ་བུའི་གསལ་ཆའི་ངར་ཐོན་པ་ལ་ནི་
བྱིང་བསཾ་བར་དུ་གཅོད་ལ། རྩེ་གཅིག་པའི་མི་རྟོ།་པ་ལ་ནི་རྒོད་པས་
བར་དུ་གཅོད་པས་བྱིང་རྒོད་གཉིས་ཏིང་ངེ་འཛིན་རྣམ་དག་འགྲུབ་པའི་
བགེགས་ཀྱི་གཙོ་བོར་འོང་བའི་རྒྱུ་མཚན་ནི་དེ་ཡིན་ནོ། །ཞེས་གསུངས་
པའི་ཕྱིར། ཡང་ཁ་ཅིག་གིས། ཞི་གནས་ཡིན་ན་སེམས་ཤིན་ཏུ་གསལ་
བའི་གསལ་ཆའི་ངར་དང་ལྡན་པས་ཁྱབ་པར་ཐལ། ལས་དང་པོ་པས་

བསྒྲུབ་པར་བྱ་བའི་ཞི་གནས་ལ་དེ་ལྟར་ཁྱབ་པའི་ཕྱིར། རྟགས་ཁས།
འདོད་ན། སྲིད་རྩེའི་དངོས་གཞིའི་སྙོམས་འཇུག་གི་ཏིང་ངེ་འཛིན་
ཆོས་ཅན། དེར་ཐ། དེའི་ཕྱིར། འདོད་མི་ནུས་ཏེ། ལཡ་རིམ་
ལས༑ གསལ་ཆའི་ངར་ཆེ་བ་ཡང་གཟུགས་མེད་ཀྱི་སས་བསྡུས་པའི་
ཏིང་ངེ་འཛིན་འགའ་ཞིག་ལ་མེད་ཀྱང༌། ཞེས་གསུངས་པའི་ཕྱིར་ན་
མ་ཁྱབ་སྟེ། སྲིད་རྩེའི་དངོས་གཞིའི་སྙོམས་འཇུག་གི་ཏིང་ངེ་འཛིན་
ལ་ད་ལྟ་ཞི་གནས་གསར་སྒྲུབ་ཀྱི་འདུ་ཤེས་རྒྱུ་བ་རགས་བའི་གསལ་
ངར་ཆེན་པོ་འདི་འདྲ་མེད་ཅེས་པའི་དོན་ཡིན་པའི་ཕྱིར། དེར་ཐལ།
ལུང་དེ་ལས་གསལ་ཆའི་ངར་ཆེ་བ་མེད་ཅེས་གསུངས་ཀྱི་གསལ་ཆའི་
ངར་མེད་ཅེས་མ་གསུངས་པའི་ཕྱིར། དེ་ལྟར་མིན་ན་སྲིད་རྩེའི་དངོས་
གཞིའི་ཞི་གནས་ཆོས་ཅན། ཁྱོད་བྱིང་བ་ཕྲ་མོ་ཚུན་ཆད་ནས་ཆོད་
པའི་ཏིང་ངེ་འཛིན་མ་ཡིན་པར་ཐལ། ཁྱོད་ལ་སེམས་ཀྱི་གསལ་ཆའི་
ངར་མེད་པའི་ཕྱིར། རྟགས་ཁས། ཁྱབ་སྟེ། སེམས་དགེ་བའི་དམིགས་
པ་སྡུག་བདེན་མི་རྟག་པ་ལྟ་བུ་ལ་གནས་ནས་འཛིན་སྟངས་མ་ཤོར་ཡང་
གསལ་ཆའི་ངར་མེད་པ་དང་འཛིན་སྟངས་ངར་མེད་ན་བྱིང་བ་ཕྲ་མོའི་
དབང་དུ་སོང་བ་ཡིན་པའི་ཕྱིར། དེར་ཐལ། སེམས་དགེ་བའི་དམིགས་
པ་ལ་གནས་ནས་འཛིན་སྟངས་མ་ཤོར་ཡང་མི་གསལ་བ་དང་བློའི་

འཛིན་སྟངས་འཕངས་དམའ་རུ་སོང་བ་དེ་ཡིན་པའི་ཕྱིར། ལམ་རིམ་
ལས༑ ཡུལ་མི་གསལ་བ་དང་། བློའི་འཛིན་སྟངས་འཕངས་དམའ་
རུ་སོང་བ་རྣམས་བཀག་ནས་དམིགས་པ་ལ་གསལ་བ་དང་འཛིན་
སྟངས་ཀྱི་གྲིམས་ཆ་གཉིས་ཆར་དགོས་ཀྱི་ཡུལ་གསལ་བ་ཙམ་དང་
ཡུལ་ཅན་གྱི་དྭངས་ཆ་ཙམ་གྱིས་མི་ཆོག་གོ །ཞེས་གསུངས་པའི་ཕྱིར།
ལུང་དེས་ཡུལ་གསལ་བ་ཙམ་དང་ཡུལ་ཅན་གྱི་དྲངས་ཙམ་གྱིས་མི་
ཆོག་ཅེས་པའི་དོན་ཡིན་པའི་ཕྱིར། དེར་ཐལ། གསལ་ཆའི་ངར་
མེད་ན་ཡུལ་གསལ་བ་ཙམ་དང་ཡུལ་ཅན་གྱི་དྭངས་ཆ་ཡོད་པ་ཙམ་
བྱིས་བྱིང་བ་ཕྲ་མོ་ལྟ་ཅི་སྨོས། རགས་པ་ཆོད་པར་ཡང་འཇོག་མི་
ཐུབ་པའི་དོན་ཡིན་པའི་ཕྱིར། དེར་ཐལ། སེམས་ཀྱིས་དགེ་བའི་
དམིགས་པ་ལ་དམིགས་ནས་འཛིན་སྟངས་ཧད་ཀྱིས་ཤོར་ན་ཡུལ་
གསལ་བ་ཙམ་དང་ཡུལ་ཅན་གྱི་དྭངས་ཆ་ཡོད་ཀྱང་བྱིང་བ་རགས་
པའི་དབང་དུ་སོང་བ་ཡིན་པའི་ཕྱིར། དེར་ཐལ། ཡུལ་གསལ་བ་
ཙམ་ཞེས་པའི་ཙམ་སྒྲས་གསལ་ཆའི་ངར་ཡོད་པ་གཅོད་པའི་ཕྱིར།
དེར་ཐལ། ཙམ་སྒྲའི་དོན་ཡོད་པའི་ཕྱིར། རྩ་བར་འདོད་ན། སྲིད་
རྩེའི་དངོས་གཞིའི་ཞི་གནས་ཆོས་ཅན། ཁྱོད་བྱིང་བ་ཕྲ་མོ་ཚུན་ཆད་
ནས་ཆོད་པའི་ཏིང་ངེ་འཛིན་ཡིན་པར་ཐལ། ཁྱོད་ཞི་གནས་ཡིན་པའི་

ཕྱིར༑ གཞན་ཡང་། ལམ་རིམ་ལས། འདི་ལྟར་ཏིང་ངེ་འཛིན་
སྐྱོན་མེད་ནི་སྔར་བཤད་པ་ལྟར་ཁྱད་པར་གཉིས་དང་ལྡན་པ་དགོས་
ཀྱི་སེམས་མི་རྟོག་པའི་གནས་ཆ་བརྟན་པ་གཅིག་པུས་མི་ཆོག་གོ །ཞེས་
གསུངས་པ་མི་འཐད་པར་ཐལ། ཞི་གནས་མཚན་ཉིད་པ་ཡིན་ན་
སེམས་ཤིན་ཏུ་གསལ་ཆའི་ངར་དང་ལྡན་པ་དང་། དམིགས་པ་ལ་
རྩེ་གཅིག་ཏུ་གནས་པའི་མི་རྟོག་པའི་ཆ་གཉིས་དང་ལྡན་པས་མ་ཁྱབ་
པའི་ཕྱིར། དེར་ཐལ། སྲིད་རྩེའིདངོས་གཞིའི་ཏིང་ངེ་འཛིན་ཁྱད་
པར་དེ་གཉིས་དང་མི་ལྡན་པའི་ཕྱིར། རྟགས་ཁས། ཡང་ཁ་ཅིག་
གིས༑ ཞི་གནས་ཡིན་ན་ཁྱད་པར་དེ་གཉིས་དང་ལྡན་པས་མ་ཁྱབ་
པར་ཐལ། སེམས་ཀྱི་འཛིན་སྟངས་འཕངས་ལེགས་པར་བསྟོད་དེ་
བསྒྲིམས་ནས་མི་རྟོག་པར་བཞག་པ་ནི་ཞི་གནས་སྐྱོང་ཚུལ་སྐྱོན་ཅན་
ཡིན་པའི་ཕྱིར། དེར་ཐལ། དེ་ལྟར་བསྐྱང་ན་ཞི་གནས་མི་སྐྱེ་བའི་
ཕྱིར༑ དེར་ཐལ། དེ་ལྟར་བསྐྱང་ན་བྱིང་བ་ཾ འབྱུང་ཡང་རྒོད་པ་
ཤས་ཆེ་པས་གནས་ཆ་མི་རྙེད་པའི་ཕྱིར། ཞི་གནས་འགྲུབ་པ་ལ་རིག་
པའི་གཟེངས་ཀྱང་སྨད་ལེགས་པར་བསྒྲིམས་པ་ཡང་གློད་དགོས་པའི་
ཕྱིར༑ དེར་ཐལ། འདི་ལྟར་བསྒོམ་ན་སེམས་ཀྱི་གནས་ཆ་མྱུར་པོར་
སྐྱེ་བའི་ཕྱིར། དེར་ཐལ། གློད་པ་རབ་ལ་སྒོམ་རབ་ཡོད་པའི་ཕྱིར་

ཟེར༑ འོ་ན། ཞི་གནས་མཚན་ཉིད་པ་ལ་སེམས་མི་རྟོག་པའི་གནས་
ཆ་བརྟན་པོ་གཅིག་པུས་ཆོག་པར་ཐལ། དེ་ལ་སྔར་བཤད་པའི་ཁྱད་
པར་གཉིས་ལྡན་མི་དགོས་པར་སེམས་འཛིན་སྟངས་ཤིན་ཏུ་གློད་དགོས་
པའི་ཕྱིར། རྟགས་ཁས། འདོད་མི་ནུས་ཏེ། དེ་ལྟར་བསྐྱངས་པ་ན་
གནས་ཆ་ཡོད་ཀྱང་བྱིང་བ་ཤས་ཆེ་བས་བྱིང་བ་མི་ཆོད་པའི་ཕྱིར།
ལམ་རིམ་ལས། ཧ་ཅང་གློད་ནས་བསྐྱངས་པ་ན་གནས་ཆ་ཡོད་ཀྱང་
བྱིང་བ་ཤས་ཆེ་བས་ངར་ཐོན་པའི་གསལ་བ་མེད་དོ། །ཞེས་གསུངས་
པའི་ཕྱིར། ཁོ་ན་རེ། དེ་མི་འཐད་པར་ཐལ། དེ་ལྟར་བསྐྱངས་ན་
སེམས་དྭངས་པའི་གསལ་ཆ་ཡོང་དགོས་བའི་ཕྱིར། ཁྱབ་སྟེ། བྱིང་
པ་ཡོད་པ་ལ་སེམས་ཉོག་ཉོག་པོར་སོང་བའི་འཐིབ་པ་ཡོད་དགོས་པའི་
ཕྱིར་ཟེར། དེ་མི་འཐད་པར་ཐལ། དེ་ནི་རྨུགས་པ་དང་བྱིང་བ་གཉིས་
སོ་སོར་མ་ཕྱེད་པའི་གཏམ་ཡིན་པའི་ཕྱིར། དེར་ཐལ། སེམས་དེ་
འདྲ་བའི་འཐིབ་པ་ཡོང་པ་རྨུགས་པའི་དབང་དུ་སོང་བ་ཡིན་པ གོང་
ཞིག ༑དེ་མེད་ཀྱང་བྱིང་བ་ཡོང་པ་དུ་མ་འོང་བའི་ཕྱིར། དང་པོ་
གྲུབ་སྟེ། ལམ་རིམ་ལས། དེ་ལས་སེམས་ཉོག་ཉོག་པོར་སོང་བའི་
འཐིབ་པ་ཡོང་ན་བྱིང་བ་ཡིན་ཀྱང་དེ་མེད་པར་སེམས་དྭངས་པའི་
གསལ་ཆ་ཡོད་པས་ཏིང་ངེ་འཛིན་ནི་སྐྱོན་མེད་ཡིན་ནོ་སྙམ་ན། དེ་

ནི་རྨུགས་པ་དང་བྱིང་བ་གཉིས་མ་ཕྱེ་པའི་གཏམ་དུ་སྣང་པས། ཞེས་
གསུང་པའི་ཕྱིར། གཉིས་པ་གྲུབ་སྟེ། སེམས་ཉོག་ཉོག་པོར་སོང་
བའི་འཐིབ་པ་མེད་པར་དྭངས་ཆ་ཡོད་ཀྱང་བློས་འཛིན་སྟངས་ཤིན་
ཏུ་གསལ་བ་མེད་ན་བྱིང་བར་འགྲོ་བའི་ཕྱིར། ལམ་རིམ་ལས། དྭངས་
ཆ་ཡོད་ཀྱང་དམིགས་པའི་འཛིན་སྟངས་ཤིན་ཏུ་གསལ་བ་མེད་ན་བྱིང་
བར་འགྲོ་སྟེ། ཞེས་གསུངས་པའི་ཕྱིར། ཁྱབ་སྟེ། བྱིང་བ་ནི་སེམས་
གྱིས་འཛིན་སྟངས་ལྷོད་ནས་དམིགས་པ་ཤིན་ཏུ་གསལ་བར་མི་འཛིན་
པ་དང་། དམ་པར་མི་འཛིན་པ་ཞིག་ཡིན་པའི་ཕྱིར། ལམ་རིམ་ལས།
བྱིང་བ་ནི་སེམས་ཀྱིས་དམིགས་པ་འཛིན་པའི་འཛིན་སྟངས་ལྷོད་ནས་
དམིགས་པ་ཤིན་ཏུ་གསལ་བའམ་དམ་པར་མི་འཛིན་པ་ཡིན་པས།
ཞེས་གསུངས་པའི་ཕྱིར་ཏེ། ལུང་དེའི་ཤིན་ཏུ་གསལ་བའམ་དམ་པར་
ས་
མི་འཛིན་པ་ཤིན་ཏུ་གསལ་བར་རྨི་༥ཛིན་པའི་དོན་དུ་བཤད་པ་ཡིན་
པའི་ཕྱིར། དེར་ཐལ། དེའི་རྒྱུ་མཚན་གྱིས་སྔར་བཤད་པའི་དམིགས་
པ་གསལ་ངར་དང་ལྡན་པ་དང་དམིགས་པ་ངར་ཐོན་པའི་གསལ་བ་
ཞེས་པ་དང་། དམིགས་པ་ཤིན་ཏུ་གསལ་བ་ཞེས་པ་དང་། དམིགས་
༧ ་པ་དམ་པར་འཛིན་པ་ཞེས་པ་རྣམས་ནི། དོན་གཅིག་ཏུ་གོ་དགོས་པ་

ཡིན་ཀྱི་ཡུལ་གསལ་བ་ཙམ་དང་དྭངས་ཆ་ཡོད་པ་ཙམ་མ་ཡིན་པའི་
ཕྱིར༑ ཡང་ཁ་ཅིག་གིས། མཉམ་གཞག་ལ་འཕྲོ་བ་མེད་པར་གནས་
ཞིང་གསལ་དྭངས་མེད་པའི་རྨུགས་པ་ཞིག་བྱིང་པ་ཡིན་ཟེར་ན། དེ་
མི་འཐད་པར་ཐལ། རྨུགས་པ་དང་བྱིང་བ་གཉིས་འགལ་བ་ཡིན་པའི་
ཕྱིར༑ དེར་ཐལ། རྨུགས་པ་བྱིང་བའི་རྒྱུར་གསུངས་པ་གང་ཞིག།
དེ་བྱིང་བ་མ་ཡིན་པ་དེས་ཤེས་པའི་ཕྱིར། དང་པོ་གྲུབ་སྟེ། རྨུགས་
པ་དང་གཉིད་གཉིས་ལས་བྱིང་བ་བྱུང་ལ་བྱིང་བ་ནི་ནང་གི་རྣམ་གཡེང་
དུ་གསུངས་པའི་ཕྱིར། དགོངས་འགྲེལ་ལས། གལ་ཏེ་རྨུགས་པ་
དང་གཉིད་ཀྱིས་བྱིང་པའམ་སྙོམས་པར་འཇུག་པའི་ཉེས་པས་ཉེ་བའི་
ཉོན་མོངས་པ་གང་ཡང་རུང་བས་ཉོན་མོངས་པར་གྱུར་ན་དེ་ནི་ནང་
དུ་རྣམ་པར་གཡང་བ་ཡིན་ནོ། །ཞེས་དང༌། ལམ་རིམ་ལས། རྨུགས་
པ་ནི་བྱིང་པའི་རྒྱུར་གསུངས་པས། ཞེས་གསུངས་པའི་ཕྱིར། གཉིས་
པ་གྲུབ་སྟེ། རྨུགས་པ་ཡིན་ན་སྒྲིབ་པ་ཡིན་པས་ཁྱབ་པ་གང་ཞིག །བྱིང་
བ་ཡིན་ན་སྒྲིབ་པ་མ་ཡིན་པས་ཁྱབ་པའི་ཕྱིར། དང་པོ་གྲུབ་སྟེ། རྨུགས་
པ་ཡིན་ན་ཉེ་ཉོན་ཡིན་པས་ཁྱབ་པའི་ཕྱིར། མ་གྲུབ་ན། རྨུགས་པ་
ཆོས་ཅན། ཁྱོད་ཡིན་ན་ཉེ་ཉོན་ཡིན་པས་ཁྱབ་པར་ཐལ། ཁྱོད་ཉེ་
ཉོན་ཡིན་པའི་ཕྱིར། དེར་ཐལ། ཁྱོད་ཉེ་ཉོན་ཉི་ཤུའི་གྲངས་ཕན་གྱི་

གཅིག་ཡིན་པའི་ཕྱིར། དེར་ཐལ། ཉེ་ཉོན་ཉི་ཤུ་འདྲེན་ཚུལ་ཡོད་
པའི་ཕྱིར། གཉིས་པ་གྲུབ་སྟེ། བྱིང་བ་ལ་དགེ་བ་དང་ལུང་མ་བསྟན་
གཉིས་ཡོད་པ་གང་ཞིག །དེར་གྱུར་པའི་སྒྲིབ་པ་མེད་པའི་ཕྱིར། དང་
པོ་གྲུབ་སྟེ། ལམ་རིམ་ལས། བྱིང་བ་ལ་ནི་དགེ་བ་དང་ལུང་མ་བསྟན་
གཉིས་ཡོད་ལ། ཞེས་གསུངས་པའི་ཕྱིར། གཉིས་པ་མ་གྲུབ་ན། བྱིང་
བར་གྱུར་པའི་སྒྲིབ་པ་མེད་པར་ཐལ། དེར་གྱུར་པའི་དགེ་པ་ལ་སྒྲིབ་
པ་མེད་པ་གང་ཞིག །དེར་གྱུར་པའི་ལུང་མ་བསྟན་ལ་ཡང་སྒྲིབ་པ་
མེད་པའི་ཕྱིར། དང་པོ་གྲུབ་སྟེ། དགེ་བ་ཡིན་ན་སྒྲིབ་པ་མ་ཡིན་པས་
ཁྱབ་པའི་ཕྱིར། གཉིས་པ་གྲུབ་སྟེ། ལམ་རིམ་ལས། བྱིང་པ་ལ་ནི་
དགེ་བ་དང་ལུང་མ་བསྟན་གཉིས་ཡོད་པར་གསུངས་ཤིང་སྒྲིབ་ལུང་
མ་བསྟན་མ་གསུངས་ལ། རྨུགས་པ་ལ་མི་དགེ་བ་དང་སྒྲིབ་ལ་ལུང་
མ་བསྟན་གཉིས་ཡོད་གསུངས་པ་དེས་ཤེས་པའི་ཕྱིར། བྱིང་བར་གྱུར་
བའི་ལུང་མ་བསྟན་ངོས་འཛིན་ཚུལ་གྱིས་ཤེས་པའི་ཕྱིར། །དེར་ཐལ།
ལམ་རིམ་ལས། སེམས་ལ་མུན་པ་བབ་པ་ལྟ་བུའི་ཡུལ་མི་གསལ་བ་
དང་ཞེས་པས་ལུང་མ་བསྟན་གྱི་བྱིང་བ་བསྟན། བློའི་འཛིན་སྟངས་
འཕངས་དམའ་རུ་སོང་བ་ཞེས་པས་དགེ་བར་གྱུར་བའི་བྱིང་བ་བསྟན་
པའི་ཕྱིར། ཁྱབ་སྟེ། །བྱིང་བ་ཡིན་ན་ཡུལ་དགེ་བའི་དམིགས་པ་ལ་

དམིགས་པས་ཁྱབ་པ་གང་ཞིག །དགེ་བའི་དམིགས་པ་ལ་སངས་རྒྱས་
བྱང་སེམས་ཀྱི་སྐུ་གཟུགས་སོགས་ལ་དམིགས་ནས་བློའི་འཛིན་སྟངས་
ཧར་ཀྱིས་ཤོར་ནས་སེམས་ལ་མུན་པ་བབ་པ་ལྟ་བུའི་ཡུལ་མི་གསལ་
བའི་བྱིང་བ་དེ་ལུང་མ་བསྟན་ཡིན་པར་ལུང་སྔ་མས་བསྟན། དམིགས་
པ་དེ་དག་ལ་དམིགས་ནས་བློའི་འཛིན་སྟངས་མ་ཤོར་བར་གསལ་ཆ་
ཙམ་ཡོད་ཀྱང་འཛིན་སྟངས་འཕངས་དམའ་རུ་སོང་ནས་འཛིན་སྟངས་
ཀྱི་གྲིམས་ཆ་མེད་པའི་བྱིང་བ་དེ་དགེ་བར་ལུང་ཕྱི་མས་བསྟན་པའི་
ཕྱིར༑ དང་པོ་གྲུབ་སྟེ། བྱིང་བ་ནི་དགེ་བ་ལ་ཞུགས་དུས་འོང་བར་
བཤད་པ་མ་གཏོགས་གཞན་མ་བཤད་པའི་ཕྱིར། ཀུན་བཏུས་ལས།
ནང་གི་གཡེང་བ་གང་ཞེ་ན། དགེ་བ་ལ་ཞུགས་པ་བྱིང་བ་དང༌། ཞེས་
གསུངས་པའི་ཕྱིར། གཉིས་པ་གྲུབ་སྟེ། ལམ་རིམ་ལས། སེམས་
ལ་མུན་པ་བབ་པ་ལྟ་བུའི་ཡུལ་མི་གསལ་བ་དང་ཞེས་བས་སངས་རྒྱས་
བྱང་སེམས་གྱི་སྐུ་གཟུགས་དང་ཡོན་ཏན་སོགས་ལ་དམིགས་ནས་སྒོམ་
པའི་ཚེ་སེམས་ནང་དུ་ཧ་ཅང་བསྡུས་དྲགས་པས་བློའི་འཛིན་སྟངས་
ཤོར་ནས་ཡུལ་མི་གསལ་བའི་བྱིང་བ་བསྟན་པ་གང་ཞིག །དེ་ལུང་
མ་བསྟན་ཡིན་ཀྱང་སྒྲིབ་པ་མ་ཡིན་པའི་ཕྱིར། རྟགས་གཉིས་པ་སླ།
དང་པོ་གྲུབ་སྟེ། སྒོམ་རིམ་ལས། དམིགས་པ་འཛིན་པ་ལ་མི་གསལ་

ཞིང་སེམས་བྱིང་བར་གྱུར་པ་དེའི་ཚེ་ཞེས་གསུངས་པའི་དོན་ཡིན་པའི་
ཕྱིར༑ གསུམ་པ་གྲུབ་སྟེ། ལམ་རིམ་ལས། བློའི་འཛིན་སྟངས་
འཕངས་དཀའ་རུ་སོང་བ་ཞེས་པས་དམིགས་པ་དེ་འདྲ་ལ་དམིགས་
ནས་བློའི་འཛིན་སྟངས་མ་ཤོར་ཡང་འཕངས་དམའ་རུ་སོང་བའི་
གྲིམས་ཆ་མེད་པའི་བྱིང་བ་བསྟན་པ་གང་ཞིག །དེ་འདྲ་དེ་དགེ་བ་
ཡིན་པ་ནི་རྟོགས་སླ་པའི་ཕྱིར། དང་པོ་གྲུབ་སྟེ། ཡུལ་དེ་དག་ལ་
དམིགས་ནས་བློའི་འཛིན་སྟངས་མ་ཤོར་ཡང་འཕངས་དམའ་རུ་སོང་
བའི་ཏིང་ངེ་འཛིན་དེ་ལ་ཡུལ་གསལ་བ་ཙམ་དང་ཡུལ་ཅན་གྱི་དྭངས་
ཆ་ཙམ་ཡོད་ཀྱང་། དམིགས་པ་གསལ་བའི་གསལ་ངར་དང་འཛིན་
སྟངས་ཀྱི་གྲིམས་ཆ་མེད་པ་བྱིང་བ་དང་འདྲེས་པས་དེ་འདྲ་བསྐྱངས་
ཀྱང་ཞི་གནས་མི་འགྲུབ་པར་བཤད་པའི་ཕྱིར། ལམ་རིམ་ལས།
དམིགས་པ་གསལ་བ་དང་འཛིན་སྟངས་ཀྱི་གྲིམས་ཆ་གཉིས་ཆར་
དགོས་ཀྱི་ལ་གསལ་བ་ཙམ་དང་ཡུལ་ཅན་གྱི་དྭངས་ཆ་ཙམ་གྱིས་
མི་ཆོག་གོ །ཞེས་གསུངས་པའི་ཕྱིར། ཡང་ཁ་ཅིག །བྱིང་བ་དང་
ཞུམ་པ་གཉིས་དོན་གཅིག་ཟེར་ན། དེ་གཉིས་དོན་མི་གཅིག་པར་ཐལ།
བྱིང་བ་ཡིན་ན་ཞུམ་པ་ཡིན་པས་ཁྱབ་ཀྱང༌། །ཞུམ་པ་ཡིན་ན་བྱིང་
བ་ཡིན་པས་མ་ཁྱབ་པའི་ཕྱིར། དང་པོ་གྲུབ་སྟེ། ལམ་རིམ་ལས།

དེ་ལྟར་བྱིང་བའམ་ཞུམ་པ་ནི་དམིགས་པའི་འཛིན་སྟངས་དམའ་རུ་
སོང་བས་བྱིང་བ་དང༌། ཧ་ཅང་ནང་དུ་བསྡུས་པས་ན་ཞུམ་པ་ཞེས་
བྱ་བ་ཡིན་པས། ཞེས་དང་། དབུ་མ་སྙིང་པོ་ལས། ཞུམ་པ་དམིགམ་
པ་རྒྱ་ཆེན་དག །བསྐོམ་པས་ཡངས་པ་ཉིད་དུ་བྱ། །ཞེས་གསུངས་
པའི་ཕྱིར། དེར་ཐལ། དེ་ལ་སོགས་པ་བྱིང་བ་ལ་ཞུམ་བར་བཤད་
པའི་ལུང་མང་པོ་ཡོད་པའི་ཕྱིར་དང༌། ལམ་རིམ་གྱིས་བྱིང་བའམ་
ཞུམ་པ་ཞེས་བའི་འམ་སྒྲ་སྨོས་པ་དེས་བྱིང་བའི་མིང་གི་རྣམ་གྲངས་
ལ་ཞུམ་པ་ཡང་ཟེར་ཞེས་བསྟན་པ་ཡིན་པའི་ཕྱིར། གཉིས་པ་གྲུབ་
སྟེ༑ ལམ་རིམ་ལས་བྱིང་བ་ནི་འགྱུར་མང་པོ་ལ་ཞུམ་པ་ཞེས་པར་
ཡང་བསྒྱུར་ཏེ་ཡིད་ཤི་བའི་ཞུམ་པ་དང་ནི་མི་གཅིག་གོ །ཞེས་གསུངས་
པའི་ཕྱིར། གཞན་ཡང་། ཕྱོགས་བཅུའི་སངས་རྒྱས་བྱང་སེམས་
ལ་དོན་རེ་རེའི་ཆེད་དུ་ལམ་བསྒྲུབ་པའི་ལུང་ནོད་དགོས་ན་དེ་ལྟ་བུ་
བདག་གིས་མི་ནུས་སོ་སྙལ་པའི་ཡིད་ཤི་བའི་ཞུམ་པ་ཆོས་ཅན།  ིང་
བ་ཡིན་པར་ཐལ། ཞུམ་པ་ཡིན་པའི་ཕྱིར། ཁྱབ་པ་ཁས། རྟགས་
གྲུབ་སྟེ། ཁྱོད་བདག་ཉིད་བརྙས་པའི་ལེ་ལོ་ཡིན་པའི་ཕྱིར། འདོད་
ན༑ དེ་ཆོས་ཅན། བྱིང་བ་མ་ཡིན་པར་ཐལ། ཉོན་མོངས་ཡིན་
པའི་ཕྱིར། དེར་ཐལ། ཉེ་ཉོན་ཡིན་པའི་ཕྱིར། དེར་ཐལ། ལེ་ལོ་

ཡིན་པའི་ཕྱིར། གཞན་ཡང༌། དེ་གཉིས་དོན་གཅིག་མ་ཡིན་པར་
ཐལ༑ ཞུམ་པ་ལ་དགེ་མི་དགེ་ལུང་མ་བསྟན་གསུམ་བཤད་པ་གང་
ཞིག ༑བྱིང་བ་ལ་མི་དགེ་བ་མེད་པའི་ཕྱིར། ཡང་ཁ་ཅིག །རྨུགས་
པ་ཆོས་ཅན། གཏི་མུག་ཡིན་པར་ཐལ། གཏི་མུག་གི་ཆ་ལ་བཏགས་
པའི་ཕྱིར་ན་མ་ཁྱབ། འདོད་ན། དེ་ཆོས་ཅན། མ་རིག་པ་ཡིན་
པར་ཐལ། གཏི་མུག་ཡིན་པའི་ཕྱིར། རྟགས་ཁས། འདོད་ན། ཉོན་
མོངས་ཅན་གྱི་མ་རིག་པ་ཡིན་པར་ཐལ། ཉོན་མོངས་ཅན་དང་མ་
རིག་པ་གཉིས་ཀ་ཡིན་པའི་ཕྱིར། དེར་ཐལ། མ་རིག་པ་ཡིན་པ་གང་
ཞིག ༑ཉོན་མོངས་ཡིན་པའི་ཕྱིར། དང་པོ་ཁས། གཉིས་པ་གྲུབ་སྟེ།
ཉེ་ཉོན་ཡིན་པའི་ཕྱིར། རྨུགས་པ་ཡིན་པའི་ཕྱིར། གོང་དུ་འདོད་ན།
རྨུགས་པ་ཆོས་ཅན། རྩ་ཉོན་ཡིན་པར་ཐལ། ཉོན་མོངས་ཅན་གྱི་
མ་རིག་པ་ཡིན་པའི་ཕྱིར། འདོད་མི་ནུས་སྟེ། ཉེ་ཉོན་ཡིན་པའི་ཕྱིར།
དེ་ལ་འོ་ན། འདོད་པའི་དགེ་སེམས་ཀྱི་༥ཁོར་དུ་གྱུར་བའི་རྟོག་དཔྱོད་
གཉིས་ཆོས་ཅན། ཤེར་རབ་ཡིན་པར་ཐལ། ཤེས་རབ་ཀྱི་ཆ་ལ་
བཏགས་པ་ཡིན་པའི་ཕྱིར། རྟགས་ཁས། འདོད་ན། འདོད་པའི་
དགེ་སེམས་ཆོས་ཅན། ཁྱོད་ཀྱི་འཁོར་དུ་གྱུར་བའི་ཤེས་རབ་རྫས་
ཐ་དད་པ་གསུམ་ཡོད་པར་ཐལ། འདོད་པའི་ཕྱིར། འདོད་ན། ཁྱོད་

ཀྱི་འཁོར་གྱི་ཤེས་རབ་དང་ཁྱོད་རྫས་མཚུངས་མ་ཡིན་པར་ཐལ།
འདོད་པའི་ཕྱིར། ཁྱབ་སྟེ། རྫས་མཚུངས་ཀྱི་དོན་ཤེས་རབ་དེ་འཁོར་
དུ་འགྲོ་ཡུལ་གྱི་སེམས་རྫས་ཐ་དད་པ་དུ་མ་འཇོག་ཚུལ་མེད་པ་ལྟར་
སེམས་དེའི་འཁོར་དུ་གྱུར་པའི་ཤེས་རབ་ཡང་རྫས་ཐ་དད་པ་དུ་མ་
འཇོག་ཚུལ་མེད་པ་ལ་བྱེད་པའི་ཕྱིར། གོང་དུ་འདོད་ན། འདོད་པའི་
དགེ་སེམས་ཆོས་ཅན། ཁྱོད་ཀྱི་འཁོར་གྱི་ཤེས་རབ་དང་ཁྱོད་གཉིས་
རྫས་མཚུངས་ཡིན་པར་ཐལ། ཁྱོད་དགེ་སེམས་ཡིན་པའི་ཕྱིར། ·ཡང་
ཁ་ཅིག །འཕྲོ་བ་དང་རྒོད་པ་གཉིས་དོན་གཅིག་ཟེར་ན། འོ་ན་མི་
སྡུག་པ་སྒོམ་པ་ན་ཞེ་སྡང་གི་དབང་གིས་སེམས་གཞན་དུ་འཕྲོ་བའི་
སེམས་བྱུང་གཡེང་པ་དེ་ཆོས་ཅན། དེར་ཐལ། དེའི་ཕྱིར། འདོད་
ན༑དེ་ཆོས་ཅན། རྒོད་པ་མ་ཡིན་པར་ཐལ། རྣམ་གཡེང་ཡིན་
པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། ཁྱབ་སྟེ། འདོད་
ཆགས་མ་ཏོགས་པའི་ཉོན་མོངས་གཞན་གྱི་སྒོ་ནས་འཕྲོ་བའི་སེམས་
བྱུང་གཡེང་བ་ཡིན་ན་ཉེ་ཉོན་ཉི་ཉུའི་ནང་ཚན་གྱི་རྣམ་གཡེང་ཡིན་པས་
ཁྱབ་པའི་ཕྱིར། ལམ་རིམ་ལས། རྒོད་པ་འདོད་ཆགས་ཀྱི་ཆ་ཤས་
ཅིག་ཡིན་པས་ཉོན་མོངས་གཞན་གྱི་སྒོ་ནས་གཡེང་བ་ནི་རྒོད་པ་མིན་
གྱི་ཉེ་ཉོན་ཉི་ཤུའི་ནང་ཚན་གྱི་སེམས་བྱུང་རྣམ་གཡེང་ཡིན་ནོ། །ཞེས་

གསུངས་པའི་ཕྱིར། གཞན་ཡང༌། མི་སྡུག་པ་སྒོམ་པ་ན་སེམས་དེ་
ལས་གཞན་དུ་བྱམས་པའི་དམིགས་རྣམ་ལ་འཕྲོ་བའི་དེ་ཆོས་ཅན།
དེར་ཐལ། དེའི་ཕྱིར། འདོད་མི་ནུས་ཏེ། དགེ་བ་ཡིན་པའི་ཕྱིང།
ལམ་རིམ་ལས། དགེ་བའི་དམིགས་པ་ལ་འཕྲོ་བ་ནི་དགེ་བའི་སེམས་
དང་སེམས་བྱུང་ཅི་རིགས་སུ་འགྲོ་བས་འཕྲོ་བ་ཐམས་ཅད་རྒོད་པ་མ་
ཡིན་ནོ། །ཞེས་གསུངས་པའི་ཕྱིར། དེས་ན་འཕྲོ་བ་དང་རྒོད་པ་དོན་
གཅིག་མིན་ཀྱང་དེ་གཉིས་ཀྱི་གཞི་མཐུན་ཡོད། མི་སྡུག་པ་སྒོམ་ན་
ཡུལ་ཡིད་དུ་འོང་བའི་གཟུགས་སྒྲ་སོགས་ལ་ཆགས་པའི་དབང་གིས་
སེམས་གཞན་དུ་གཡེང་བར་བྱེད་པའི་སེམས་འཕྲོ་བ་དེ་ཡིན་པའི་ཕྱིར།
བྱས་པ་ལ་ཁོ་ན་རེ། དེ་ཆོས་ཅན། ཉེ་ཉོན་ཉི་ཤུའི་ནང་ཚན་གྱི་རྒོད་
པ་ཡིན་པར་ཐལ། རྒོད་པ་ཡིན་པའི་ཕྱིར། རྟགས་ཁས། འདོད་མི་
ནུས་ཏེ། དེའི་ནང་ཚན་གྱི་རྣམ་གཡེང་ཡིན་པའི་ཕྱིར། དེར་ཐལ།
ཆགས་པའི་དབང་གིས་སེམས་གཞན་དུ་འཕྲོ་བའི་གཡེང་བ་ཡིན་པའོ་
ཕྱིར་ན་འགལ་ཁྱབ་ཡིན་ཏེ། དེ་འདྲ་དེ་ཡིན་ན་རྒོད་པ་ཡིན་པས་ཁྱབ་
པའི་ཕྱིར།
༈ གཉིས་པ་རང་ལུགས་ལ། འདིར་ལས་དང་པོ་བས་ཞི་
གནས་སྒྲུབ་ཚུལ་ཡོད་དེ། དེའི་འགལ་རྐྱེན་ཉེས་པ་ལྔའི་གཉེན་པོ་འདུ་

བྱེད་བརྒྱད་ཀྱིས་སྒྲུབ་པར་བྱེད་པའི་ཕྱིར། ཉེས་པ་ལྔ་ནི། དབུས་
མཐའ་ལས། ལེ་ལོ་དང་ནི་གདམས་ངག་རྣམས། །བརྗེད་དང་བྱིང་
དང་རྒོད་པ་དང༌། །འདུ་མི་བྱེད་དང་འདུ་བྱེད་དང༌། །དེ་དག་ཉེས་
པ་ལྔར་འདོད་དོ། །ཞེས་གསུངས་པ་ལྟར་ལེ་ལོ་དང་གདམས་ངག་
བརྗེད་པའིབརྗེད་ངེས་དང་། བྱིང་རྒོད་གཉིས་དང༌། བྱིང་རྒོད་བྱུང་
བའི་ཚེ་མི་རྩོལ་བའམ་འདུ་མི་བྱེད་པ་དང་། བྱིང་རྒོད་དང་བྲལ་བའི་
ཚེ་འདུ་བྱེད་པའི་སེམས་པ་སྟེ་ལྔའོ། །ཏིང་ངེ་འཛིན་གྱི་སྦྱོར་བའི་ཚེ་
ལེ་ལོ་ཉེས་པ་ཡིན་ཏེ། དེས་དེ་ལ་མི་སྦྱོར་བའི་ཕྱིར། སྤྱིར་ལེ་ལོ་ལ་
གཉིད་དང་བཟའ་ལྟུང་སོགས་བྱ་བ་ངན་པ་ལ་ཞེན་པའི་ལེ་ལོ་དང་།
ཡུན་རིང་དུ་བརྩོན་འགྲུས་རྩོམ་པ་ན་འདོད་པའི་དོན་མ་འགྲུབ་པ་ལྷག་
པར་སྐྱོ་བའི་སྒྱིད་ལུགས་པའི་ལེ་ལོ་དང༌། དེ་འདྲ་བའི་བརྩོན་འགྲུས་
བདག་གིས་མི་ནུས་སོ། །ཞེས་སེམས་ཞུམ་པའི་བདག་ཉིད་བརྙས་པའི་
ལེ་ལོ་གསུམ་ཡོད་པས་དེའི་དབང་གིས་ཏི་ངེ་འཛིན་ལ་ཕྱི་བཤོལ་བྱེད་
དོ༑ ༑ཏིང་ངེ་འཛིན་ལ་བརྩོན་པའི་ཚེ་གདམས་ངག་བརྗེད་བའི་བརྗེད་
ངེས་ཉེས་པ་ཡིན་ཏེ། དེའི་ཚེ་དམིགས་རྟེན་བརྗེད་ན་དེ་མཉམ་པར་
བཞག་པར་མི་འགྱུར་བའི་ཕྱིར། འདི་ནི་དྲན་པ་ཉོན་མོངས་ཅན་ཡིན་
པས་ཉེ་ཉོན་ཉི་ཤུའི་ནང་ཚན་གྱི་བརྗེད་ངེས་ཡིན་ནོ། །མཉམ་པར་

བཞག་པ་ལ་བྱིང་རྒོད་ཉེས་པ་ཡིན་ཏེ། དེ་གཉིས་ཀྱིས་སེམས་ལས་
སུ་རུང་བ་མེད་པར་བྱེད་པའི་ཕྱིར། བྱིང་རྒོད་བྱུང་ཚེ་གཉེན་པོ་ལ་
མི་རྩོལ་པ་ངེས་པ་ཡིན་ཏེ། དེས་དེ་གཉིས་ཞི་བར་མི་བྱེད་པའི་ཕྱིར།
དབྱེ་ན་ལེ་ལོ་གསུམ་གྱི་དབང་གིས་མི་རྩོལ་བ་གསུམ་ཡོད། བྱིང་རྒོད་
དང་བྲལ་བའི་ཚེ་དེའི་གཉེན་པོར་རྩོལ་བའམ་འདུ་བྱེད་པ་ཉེས་པ་ཡིན་
ཏེ༑ དེ་ལྟར་བྱས་ན་སེམས་གཡེང་ནས་ཏིང་ངེ་འཛིན་མི་འཕེལ་བའི་
ཕྱིར༑ འདི་ནི་སེམས་གནས་དགུ་པ་ཡན་ལ་བྱུང་ན་ཉེས་པ་ཡིན་ནོ།།
བྱིང་བའི་མཚན་ཉིད་ཡོད་དེ། དགེ་བ་སྒོམ་པའི་ཚེ་སེམས་ཀྱི་གསལ་
ངར་ཞུམ་པའི་སེམས་བྱུང་ནང་གི་གཡེང་བ་དེ་ཡིན་པའི་ཕྱིར། དབྱེ་
ན་དགེ་བ་དང་ལུང་མ་བསྟན་གཉིས་སམ་སེམས་ཀྱི་འཛིན་སྟངས་ཧད་
ཀྱིས་ཤོར་བའི་བྱིང་བ་དང་། འཛིན་སྟངས་མ་ཤོར་ཡང་འཕངས་
དམའ་རུ་སོང་བའིབྱིང་བ་གཉིས་ཡོད། རྒོད་པའི་མཚན་ཉིད་ཡོད་
དེ༑ ཆག ས་པའི་དབང་གིས་དམིགས་པ་མི་སྡུག་པ་ཡིད་དུ་འོང་པ་
ལ་རྣམ་པ་མ་ཞི་ཞིང་ཕྱིར་འཕྲོ་བར་བྱེད་པས་ཞི་གནས་ལ་བར་དུ་
གཅོད་པའི་འདོད་ཆགས་ཀྱི་ཆར་གཏོགས་པའི་ཉེ་ཉོན་དེ་ཡིན་པའི་ཕྱིར།
དབྱེ་ན་རང་ཡིན་གྱི་ཡིད་དུ་འོང་བའི་ཡུལ་ལྔ་ལ་འཕྲོ་བ་ལྔ་སོགས་ཡོད།
དེ་དག་གི་གཉེན་པོ་སྤོང་བའི་འདུ་བྱེད་བརྒྱད་འཆད་པ་ལ། དབུས་

མཐའ་ལས། གནས་དང་དེ་ལ་གནས་པ་དང༌། །རྒྱུ་དང་འབྲས་བུ་
ཉིད་དུའོ། །དམིགས་པ་བརྗེད་པར་མ་གྱུར་དང༌། །བྱིང་དང་རྒོད་
པ་རྟོགས་པ་དང༌། །དེ་སྤོང་མངོན་པར་འདུ་བྱེད་དང་། ཞི་ཚེ་རྣལ་
དུ་འདུག་པའོ། །ཞེས་གསུངས། དེས་འདུ་བྱེད་བརྒྱད་བཤད་དེ། ཉེས་
པ་དང་པོའི་གཉེན་པོར་སྤོང་བའི་འདུ་བྱེད་བཞི་དང་། ལྷག་མ་བཞིའི་
གཉེན་པོར་སྤོང་བའི་འདུ་བྱེད་རེ་རེ་བཤད་པའི་ཕྱིར། དང་པོ་གྲུབ་
སྟེ༑ གནས་དང་ཞེས་པས་ཞི་གནས་དོན་དུ་གཉེར་བའི་འདུན་པ་བསྟན།
གནས་པ་ཞེས་པས་ཞི་གནས་དེ་ལ་རྩོལ་བའི་བརྩོན་འགྲུས་བསྟན། རྒྱུ་
དང་ཞེས་པས་ཞི་གནས་དོན་གཉེར་གྱི་འདུན་པའི་རྒྱུ་ཞི་གནས་ཀྱི་ཡོན་
ཏན་མཐོང་བའི་དད་པ་བསྟན། འབྲས་བུ་ཉིད་དུའོ་ཞེས་པས་ཞི་གནས་
ལ་རྩོལ་བའི་བརྩོན་འགྲུབ་ཀྱི་འབྲས་བུ་ཤིན་སྦྱངས་བསྟན་པའི་ཕྱིར།
སྤོང་བའི་འདུ་བྱེད་དེ་བཞིས་ཉེས་པ་དང་པོ་འགོག་ཚུལ་ཡོད་དེ། སྐབས་
འདིའི་ལེ་ལོ་ནི་ལེ་ལོ་གང་ཡིན་ཐམས་ཅད་མིན་གྱི་ཏིང་ངེ་འཛིན་བསྒོམ་
པ་ལ་མི་སྤྲོ་ཞིང་དེའི་མི་མཐུན་ཕྱོགས་ལ་དགའ་བའི་ལེ་ལོ་ཡིན་ལ། དེ་
ཐོག་མར་འགོག་མ་ནུས་ན་ཏིང་ངེ་འཛིན་བསྒོམ་པ་ལ་འཇུག་ཏུ་མི་སྟེར་
ཞིང་ལན་རེ་ཙམ་ཞུགས་ཀྱང་རྒྱུན་མཐུད་མི་ནུས་པར་མྱུར་དུ་ཉམས་
པར་འགྱུར་བས། ལེ་ལོ་དེ་འགོག་པ་ལ་སྤོང་བའི་འདུ་བྱེད་དེ་བཞི་

སྒོམ་དགོས་པའི་ཕྱིར། དེ་ལྟར་དགོས་པ་ཡིན་ཏེ། དེ་ལ་ལུས་སེམས་
དགའ་བདེ་རྒྱས་པའི་ཤིན་སྦྱངས་ཐོབ་ན་ཉི་མཚན་ཀུན་ཏུ་དགེ་བ་ལ་
སྦྱོར་བ་ལ་སྐྱོ་དུབ་མི་འབྱུང་བས་ལེ་ལོ་བགློག་ལ། དེ་ཐོབ་པ་ལ་ཤིན་
སྦྱངས་དེ་བསྐྱེད་པའི་རྒྱུ་ཞི་གནས་ལ་བརྩོན་འགྲུས་རྒྱུན་ལྡན་རྩོམ་ནུས་
པ་དགོས། བརྩོན་འགྲུས་དེ་བསྐྱེད་པ་ལ་ཞི་གནས་ལ་དོན་དུ་གཉེར་
བའི་འདུན་པ་དྲག་པོ་རྒྱུན་ལྡན་པ་དགོས། དེ་འདྲ་བའི་འདུན་པ་དེ་
པ་བརྟན་པོ་དགོས་པའི་ཕྱིར། སྤོང་བའི་འདུ་བྱེད་དེ་བཞི་ཉམས་སུ་
ལེན་པའི་གོ་རིམ་ཡོད་དེ། ཐོག་མར་ཞི་གནས་ཀྱི་ཡོན་ཏན་མཐོང་
བའི་དད་པ་བསྒོམ་པར་བྱ། དེ་བསྐྱེད་ན་ནང་ནས་ཞི་གནས་བསྒོམ་
པ་ལ་རྒྱུན་དུ་བསྐུལ་བས་དེ་ལ་དོན་གཉེར་གྱི་འདུན་པ་དྲག་པོ་རྒྱུན་ལྡན་
འབྱུང༌། དེ་སྐྱེས་ན་ཞི་གནས་ལ་རྩོལ་བའི་བརྩོན་འགྲུས་རྒྱུན་ལྡན་
རྩོམ་པར་འགྱུར། དེ་ལས་ཤིན་སྦྱང་ཐོབ་པར་འགྱུར་བའི་ཕྱིར།
བསྒོམ་པར་བྱ་བའི་ཞི་གནས་ཀྱི་ཡོན་ཏན་ཡོད་དེ། ཞི་གནས་འགྲུབ་
ན་ལུས་སེམས་བདེ་བ་དང་དགའ་བ་རྒྱས་ནས་མཐོང་ཆོས་ལ་བདེ་བར་
གནས་པ་དང་། ཤིན་སྦྱངས་རྙེད་པས་སེམས་དགེ་བའི་དམིགས་པ་
ལ་གང་འདོད་འདོད་དུ་བཀོལ་དུ་རུང་བ་དང་། རང་དབང་མེད་པར་

སེམས་ཕྱིན་ཅི་ལོག་གི་ཡུལ་ལ་གཡེང་བ་ཞི་བས་ཉེས་སྤྱོད་མང་པོ་མི་
འབྱུང་ཞིང་དགེ་བ་གང་བྱེད་སྟོབས་ཆེ་བ་དང༌། མངོན་ཤེས་སོགས་
ཀྱི་ཡོན་ཏན་མང་པོ་སྒྲུབ་ནུས་པ་དང་། ཁྱད་པར་དུ་སྟོང་ཉིད་རྟོགས་
པའི་ལྷག་མཐོང་གི་རྟོགས་པ་སྐྱེ་བས་འཁོར་བའི་རྩ་བ་སོགས་མྱུར་དུ་
གཅོད་ནུས་སོགས་ཡིན་པས། དེ་དག་ཡང་ཡང་བསམས་ན་ཞི་གནས་
སྒོམ་པ་ལ་སྤྲོ་ཤུགས་འཕེལ་ནས་དེ་ལ་ནང་ནས་བསྐུལ་ཏེ་དེ་ཉིད་མྱུར་
དུ་ཐོབ་སླ་ལ་ཐོབ་ནས་ཀྱང་ཡང་ཡང་སྒོམ་པ་ལ་འཇུག་པས་ཉམས་
དཀའ་བའི་ཕྱིར། རྟགས་གཉིས་པ་ཉེས་པ་ལྷག་མ་བཞིའི་གཉེན་པོ་
སྤོང་བའི་འདུ་བྱེད་བཞི་ཡོད་དེ། གདམས་པ་བརྗེད་པའི་བརྗེད་ངེས་
གྱི་གཉེན་པོ་སྔར་ངེས་པར་བྱས་པའི་དམིགས་རྟེན་རྒྱུན་ལྡན་དྲན་པའི་
དྲན་པ་དང༌། བྱིང་རྒོད་ཀྱི་གཉེན་པོ་བྱིང་རྒོད་བྱུང་མ་བྱུང་རྟོགས་
པའི་ཤེས་བཞིན་དང་། བྱིང་རྒོད་བྱུང་བ་ན་དེ་སྤོང་བ་ལ་འདུ་མི་བྱེད་
པའི་གཉེན་ྋ་བྱིང་རྒོད་སྤོང་བ་ལ་འདུ་བྱེད་པའི་སེམ་པ་དང་། བྱིང་
རྒོད་དང་བྲལ་ནས་དེ་གཉིས་ཀྱིས་མི་མཉམ་པ་མེད་པར་སེམས་མཉམ་
པ་ཉིད་དུ་འཇུག་པའི་ཚེ་བྱིང་རྒོད་སྤོང་བ་ལ་འདུ་བྱེད་པའམ་རྩོལ་བའི་
གཉེན་པོ་བཏང་སྙོམས་བཞི་ཡོད་པའི་ཕྱིར། སྤོང་བའི་འདུ་བྱེད་དེ་
ངསྒོམ་ཚུལ་ཡོད་དེ། སེམས་ཞི་གནས་ཀྱི་དམིགས་པ་ལ་གཏོད་པའི་

སྔོན་དུ་ལེ་ལོའི་གཉེན་པོ་སྔར་བཤད་པའི་འདུ་བྱེད་བཞིས་ཞི་གནས་
སྐོམ་པ་ལ་ཅི་སྤྲོཞིང་། དེའི་མི་མཐུན་ཕྱོགས་ལ་དགའ་བའི་ལེ་ལོ་
བཀག་ནས་སེམས་དམིགས་པ་ལ་གཏད་པའི་དུས་སུ་གདམས་པ་བརྗེད་
པའི་གཉེན་པོ་སྔར་ངེས་པར་བྱས་པའི་དམིགས་པ་དེ་ལ་སེམས་
བཏགས་པ་དེ་ཐུ་རེ་དྲན་ནས་ཅུང་ཟད་ཀྱང་མ་གཡེངས་པའི་དྲན་པ་
རྒྱུན་ལྡན་བརྟེན་པར་བྱ། སེམས་དམིགས་པ་ལ་གཏོད་པའི་འོག་ཏུ་
བྱིང་རྒོད་ངེས་མི་ཟིན་པའི་གཉེན་པོར་བྱིང་རྒོད་བྱུང་མ་བྱུང་བྱ་ར་
བྱེད་པའི་ཤེས་བཞིན་བསྐྱེད། བྱིང་རྒོང་བྱུང་བ་ངོས་ཟིན་པ་ན་དེ་སྤོང་
བ་ལ་འདུ་མི་བྱེད་པའམ་མི་རྩོལ་བའི་གཉེན་པོར་བྱིང་རྒོད་ཀྱི་གཉེན་
པོ་འདུ་བྱེད་པའི་སེམས་པ་སྒོམ། དེ་ལྟར་བྱིང་རྒོད་ཕྲ་མོ་ཡང་བཅད་
དེ་བསྒོམ་པ་ལས་ཡང་ན་བྱིང་བ་དང་ཡང་ན་རྒོད་པར་འགྱུར་བའི་
མི་མཉམ་པ་མེད་པར་སེམས་མཉམ་པ་ཉིད་དུ་འཇུག་པར་འགྱུར་པའི་
ཚེ་བྱིང་རྒོད་སྤོང་བ་ལ་དུ་བྱེད་པའམ་རྩོལ་བའི་གཉེན་པོར་འདུ་བྱེད་
བཏང་སྙོམས་སྒོམ་པར་བྱེད་པའི་ཕྱིར། དང་པོ་དྲན་པས་སྐྱོང་ཚུལ་
དེ་ཤིན་ཏུ་གལ་ཆེ། དྲན་པ་ལ་བརྟེན་ནས་ཏིང་ངེ་འཛིན་འགྲུབ་པར་
གསུངས་ཤིང་དྲན་པ་ཐག་པ་དང་འདྲ་བར་སེམས་དངོས་སུ་དམིགས་
པ་ལ་རྒྱུན་ལྡན་དུ་གཏོད་བྱེད་དུ་གསུངས་པས་ན་ཏིང་ངེ་འཛིན་སྒྲུབ་

བྱེད་ཀྱི་གཙོ་བོའི་སྐྱོང་ཚུལ་ནི་དྲན་པའི་སྐྱོང་ཚུལ་ཡིན་པའི་ཕྱིར། དེ་
ཡང་ཡིན་ཏེ། ཏིང་ངེ་འཛིན་ནི་སེམས་དམིགས་པ་ལ་རྩེ་གཅིག་ཏུ་
གནས་པའི་ཆ་ཡིན་ལ་དེ་ཡང་སེམས་དཐིགས་པ་ལ་རྒྱུན་ལྡན་དུ་སྡོད་
པ་དགོས་པས། སེམས་རྩ་བའི་དམིགས་པ་གཅིག་པོ་དེ་ལས་གཡེང་
བར་མི་བྱེད་པའི་ཐབས་ནི་དྲན་པ་ཡིན་ལ། གཡེང་མ་གཡེང་དང་
གཡེང་བར་འགྱུར་མི་འགྱུར་ཤེས་དགོས་པར་དེ་རྟོགས་པ་ལ་ཤེས་
བཞིན་དགོས་པའི་ཕྱིར། དེར་ཐལ། དཔེར་ན། ཀ་བ་ཤིན་ཏུ་བརྟན་
པོ་ལ་ཞགས་ཐག་ཤིན་ཏུ་སྲ་བ་དུ་མས་མི་སྲུན་པའི་གླང་པོ་བཏགས་
ཏེ་གླང་རྫིས་ཇི་ལྟར་བསླབ་པ་ལྟར་བྱེད་ན་ལེགས། མི་བྱེད་ན་ལྕགས་
ཀྱུ་རྣོན་པོས་ཡང་ཡང་བཏབ་ནས་འདུལ་བ་ལྟར། སེམས་གླང་པོ་ཆེ་
མ་དུལ་བ་དང་འདྲ་བ་འདི་ཡང་སྔར་བཤད་པའི་དམིགས་པའི་ཀ་བ་
བརྟན་པོ་ལ་དྲན་པའི་ཐག་པས་བཅིང་ཞིང༌། དེ་ལ་སྡོད་དུ་མ་བཏུབ་
ན་ཤེས་བཞིན་གྱི་ལྕགས་ཀྱུས་བཙུགས༑ས་ཁད་ཀྱིས་ཁད་ཀྱིས་དབང་
དུ་བྱ་བ་ཡིན་པའི་ཕྱིར། དབུ་མ་སྙིང་པོ་ལས། ཡིད་ཀྱི་གླང་པོ་ལག་
འགྲོ་བ། །དམིགས་པའི་ཀ་བ་བརྟན་པོ་ལ། །དྲན་པའི་ཐག་པས་དམ་
བཅིངས་ནས། །ཤེས་རབ་ལྕགས་ཀྱུས་རིམ་དབང་བྱ། །ཞེས་དང༌།
སྒོམ་རིམ་ལས་ཀྱང༌། དེ་ལྟར་གསུངས་པས་སེམས་དམིགས་པ་ལ་

རྒྱུན་ལྡན་དུ་གཏོད་པ་དངོས་ནི་དྲན་པ་ཡིན་ལ་ཤེས་བཞིན་ཡང་རྒྱུད་
ནས་སེམས་དམིགས་པ་ལ་གཏོད་བྱེད་ཡིན་ནོ། །དེ་ལ་དྲན་པ་ཇི་འདྲ་
བ་ཡིན་ཞེ་ན། །དྲན་པའི་དམིགས་པ་ནི། སྔར་ཆ་འདྲིས་པའི་ཡུལ་
ལ་དྲན་པ་མི་སྐྱེ་བས་འདྲིས་པའི་དངོས་པོ་ཡིན་ལ། །རྣམ་པའམ་འཛིན་
སྟངས་ནི། ཡུལ་དེ་ཉིད་སེམས་ཀྱིས་མ་བརྗེད་པའི་ཆ་ཡིན་ཞིང་། བྱེད་
ལས་ནི་དམིགས་པ་དེ་ལས་སེམས་གཞན་དུ་མི་གཡེང་བར་བྱེད་པ་
གཅིག་ཡིན་ནོ། །སྐབས་འདིའི་དྲན་པའི་དམིགས་པ་ནི་སྔར་ངེས་པར་
བྱས་པའི་ཏིང་ངེ་འཛིན་གྱི་དམིགས་རྟེན་གྱི་རྣམ་པ་ཤར་བ་དེ་ཡིན་ལ།
རྣམ་པའམ་འཛིན་སྟངས་ཀྱི་ཁྱད་པར་ཡང་སྔར་ངེས་པར་བྱས་པའི་
ཏིང་ངེ་འཛིན་གྱི་དམིགས་རྟེན་གྱི་རྣམ་པ་ཤར་བ་དེ་ཉིད་སེམས་ཀྱིས་
མ་བརྗེད་པའི་ཆ་ལ་བྱའོ། །དེ་ཉིད་མ་བརྗེད་པའི་ཚུལ་ཡང་གཞན་
གྱིས་དྲིས་པ་དང་། རང་གིས་དེ་ལ་དོགས་པ་བཅུག་པ་ན་དམིགས་
རྟེན་དེ་ཉིད་འདི་འདྲ་ཡིན་ནོ་ཞེས་བླ་མས་བསྟན་པ་དྲན་ཐུབ་པ་ཙམ་
ལ་མི་ཟེར་གྱི། སེམས་དམིགས་པ་ལ་གཏད་པ་དེ་ཐུ་རེ་དྲན་ནས་ཅུང་
ཟད་ཀྱང་མ་གཡེང་བ་ཡིན་པས་ཅུང་ཟད་རེ་གཡེངས་ན་ཡང་དེ་ཙམ་
གྱིས་དྲན་པ་སྟོར་བ་ཡིན་ནོ། །བྱེད་ལས་ཀྱི་ཁྱད་པར་ནི་རྩ་བའི་
དམིགས་པ་དེ་ལས་གཞན་དུ་སེམས་མི་གཡེང་བར་བྱེད་པ་དེ་ཡིན་ནོ།།

དྲན་པས་སེམས་དམིགས་པ་ལ་གཏོད་ཚུལ་ནི་དམིགས་རྟེན་གསལ་
བཏབ་ནས་ཤར་བྱུང་བ་ན་དེ་ཤེས་པས་ཙིར་གྱིས་བཟུང་ནས་འཛིན་
སྟངས་ཤུགས་ཅན་ཞིངབསྐྱེད་ལ་སེམས་འཕངས་མཐོ་བར་བྱ་ས་ཏེ་
གསར་དུ་གང་ལ་ཡང་མི་དཔྱོད་པར་འཇོག་ལ། དེ་ནས་བློ་དེ་ཉིད་
ཀྱི་ཤུགས་མ་ཆད་པར་རྒྱུན་དུ་སྐྱོང་བ་ནི་དྲན་པ་རྟེན་ཚུལ་གྱི་གནད་
དམ་པ་ཡིན་ནོ། །དེ་ལྟར་སྐྱོང་དུས་ཡང་སེམས་གྲིམས་དྲག་པ་དང་
ལྷོད་དྲག་པ་གང་དུ་ཡང་མ་སོང་བའི་དམ་ལྷོད་རན་པར་བཞག་དགོས་
ཏེ༑ ཧ་ཅང་གྲིམས་དྲག་པས་རིག་པ་ངར་ལྡན་དུ་བྱས་པ་ན་གསལ་
ཆ་ཡོད་ཀྱང་རྒོད་ཤས་ཆེ་བས་གནས་ཆ་སྐྱེ་དཀའ་ལ་ཧ་ཅང་གློད་ནས་
བསྐྱངས་པ་ན་གནས་ཆ་ཡོད་ཀྱང་བྱིང་བ་ཤས་ཆེ་བས་ངར་ཐོན་པའི་
གསལ་ཆ་མེད་པའི་ཕྱིར། སློབ་དཔོན་ཙནྡྲ་གོ་མིས། བརྩོན་པ་རྟེན་
ན་རྒོད་པ་འབྱུང་འགྱུར་ཞིང་། །དེ་སྤང་ན་ནི་ཞུམ་པ་སྐྱེ་བར་འགྱུར།།
འདི་ཡི་རིགས་པར་མཉམ་འཇུག་རྙེད་དཀའ་ན། །བདག་གི་ེམས་
དཀྲུགས་པས་ནི་ཅི་ཞིག་བྱ། ཞེས་གསུངས་ཏེ་བརྩོན་པ་རྟེན་པ་ནི་
བསྒྲིམས་དྲག་པ་སྟེ་དེས་རྒོད་པ་སྐྱེད་པ་དང་བསྒྲིམས་དྲག་པ་དེ་སྤངས་
ནས་གློད་དྲག་ན་ཞུམ་པ་འབྱུང་བའི་དོན་ཡིན་པའི་ཕྱིར། དྲན་པ་སྐྱོང་
བའི་དུས་དེར་ཡང་སེམས་རྩ་བའི་དམིགས་པ་གཅིག་པོ་དེ་ལས་གཞན་

དུ་གཡེང་མ་གཡེང་དང་གཡེང་བར་འགྱུར་མི་འགྱུར་ཇི་ལྟ་བ་བཞིན་
དུ་རྟོགས་པའི་ཤེས་བཞིན་བརྟེན་དགོས་ཏེ། ཤེས་བཞིན་གྱིས་སེམས་
དམིགས་པ་དེ་ལས་གཞན་དུ་གཡེས་པ་དང་བྱིང་བ་དང་རྒོད་པར་
གྱུར་པ་རིག་པ་ལ་བརྟེན་ནས་དེ་དག་གི་དབང་དུ་མི་གཏོང་བར་རྩ་བའི་
དམིགས་པ་དེ་ལ་འཇོག་དགོས་པའི་ཕྱིར། སྤོང་བའི་འདུ་བྱེད་གཉིས་
སྒོམ་དགོས་ཏེ། སེམས་དྲན་པའི་དམིགས་པ་ལ་གཏད་པའི་གོང་དུ་
བྱིང་རྒོད་ངོས་མི་ཟིན་པའི་གཉེན་པོར་ཤེས་བཞིན་བརྟེན་ཏེ། བྱིང་
རྒོད་ངོས་བཟུང་ནས་དེ་སེལ་བའི་ཐབས་བྱེད་དགོས་པའི་ཕྱིར། བྱིང་
རྒོད་རྟོགས་པའི་ཤེས་བཞིན་བསྐྱེད་པའི་ཐབས་ཡོད་དེ། བྱིང་རྒོད་
ཀྱི་གོ་བ་ཡོད་པ་ཙམ་གྱིས་མི་ཆོག་གི། བསྒོམ་པའི་ཚེ་བྱིང་རྒོད་བྱུང་
མ་བྱུང་ཇི་ལྟ་བ་བཞིན་དུ་ཤེས་པའི་ཤེས་བཞིན་ཞིག་བསྐྱེད་དགོས་ལ།
དེ་ཡང་ཤེས་བཞིན་སྟོབས་ལྡན་རིམ་གྱིས་བསྐྱེད་པས་བྱིང་རྒོད་བྱུང་
མ་ཇག་རིག་པ་ལྟ་ཅི་སྨོས། སྐྱེ་བ གྲབ་བྱེད་པ་ནས་རིག་པའི་ཤེས་
བཞིན་བསྐྱེད་དགོས་པའི་ཕྱིར། དེ་ལྟ་བུའི་ཤེས་བཞིན་ཞིག་མ་སྐྱེས་
ཀྱི་བར་དུ་འདི་ནས་འདིའི་བར་དུ་བྱིད་རྒོད་མེད་པའི་སྒོམ་སྐྱོན་མེད་
བྱུང་སྙམ་ཀྱང་སྟེང་དུ་མི་འགྲོ་སྟེ། བྱིང་རྒོད་བྱུང་ཡང་ངེས་མི་ནུས་
པའི་ཕྱིར་ཏེ། ཤེས་བཞིན་སྟོབས་ལྡན་མ་སྐྱེས་པའི་ཕྱིར། ཤེས་བཞིན་

དེ་ལྟ་བུ་བསྐྱེད་པ་ལ་སྔར་བཤད་པའི་དྲན་པའི་སྐྱོང་ཚུལ་དེ་དེའི་རྒྱུ་གལ་
ཆེ་ཤོས་ཅིག་ཡིན་ཏེ། དྲན་པ་རྒྱུན་ལྡན་པ་དེ་བསྐྱེད་ནུས་ན་དམིགས་
པ་བརྗེད་ནས་གཡེངས་ཏེ་འགྲོ་བ་དགག་པར་ནུས ལ་དེ་ལས་བྱིང་རྒོད་
སྐྱེས་པ་ཡུན་རིང་པོར་མི་ཚོར་བ་ལྡོག་པས་བྱིང་རྒོད་རྟོགས་སླ་བའི་
ཕྱིར༑ རྒྱུ་གཅིག་ནི་ཤེས་བཞིན་གྱི་སྐྱོང་ལུགས་ཐུན་མོང་མ་ཡིན་པ་
ཡིན་ཏེ། དེ་ནི་ལྷ་སྐུ་སོགས་བཟུང་བའི་རྣམ་བའམ། མྱོང་བ་གསལ་
ཙམ་རིག་ཙམ་སོགས་འཛིན་པའི་རྣམ་པ་ལ་དམིགས་ནས་སྔར་བཤད་
པ་བཞིན་དྲན་པ་བརྟན་པོའི་ངང་ནས་དེ་ལས་གཞན་དུ་འཕྲོ་མ་འཕྲོ་
ལ་བྱ་ར་ཐུ་རེ་བྱས་ནས་སེམས་འཛིན་པ་ཡིན་པའི་ཕྱིར། དེས་ན་འདིས་
ནི་བྱིང་རྒོད་སྐྱེ་བའི་གྲབ་བྱེད་པ་ནས་རིམ་པའི་ཤེས་བཞིན་བསྐྱེད་ལ།
དྲན་པ་བརྟེན་ཚུལ་གྱིས་ནི་ཡེངས་ནས་འགྲོ་བའི་བརྗེང་ངེས་འགོག་
པ་ཡིན་ནོ། །སྤོང་བའི་འདུ་བྱེད་གསུམ་པ་སྒོམ་ཚུལ་ཡང་ཡོད་དེ།
དེ་ལྟཤེས་བཞིན་བརྟེན་ནས་བྱིང་རྒོད་ངོས ན་ཀྱང་དེ་སྤོང་བའི་
ཕྱིར་དུ་མི་རྩོལ་བ་ནི་ཞི་གནས་ཀྱི་སྐྱོན་ཆེ་ཤོས་ཡིན་པས་དེའི་གཉེན་
པོར་བྱིང་རྒོད་སྤོང་བ་ལ་སེམས་མངོན་པར་འདུ་བྱེད་པའི་སེམས་པ་
སྒོམ་དགོས་པའི་ཕྱིར། དེར་ཐལ། བྱིང་རྒོད་རིག་ཀྱང་དེ་སྤོང་བ་
ལ་སེམས་མངོན་པར་འདུ་མི་བྱེད་ན་བློ་ལང་དུ་སོང་ནས་བྱིང་རྒོད་

དང་བྲལ་བའི་ཏིང་ངེ་འཛིན་བསྐྱེད་པར་ཤིན་ཏུ་དཀའ་བའི་ཕྱིར།
སེམས་པ་ཇི་ལྟ་བུ་ཞེ་ན། དཔེར་ན་རྡོ་ཁབ་ལེན་གྱི་དབང་གིས་ལྕགས་
རང་དབང་མེད་པར་གཡོ་བ་ལྟར་སེམས་དགེ་མི་དགེ་ལུངམ་བསྟན་
གསུམ་གང་རུང་ལ་གཡོ་ཞིང་སྐུལ་བར་བྱེད་པའི་སེམས་བྱུང་ནི་ཀུན་
འགྲོ་ལྔའི་ནང་ཚན་གྱི་སེམས་པ་ཡིན་ལ་སྐབས་འདིར་བསྒོམ་པར་བྱ་
བའི་སེམས་པ་ནི་བྱིང་རྒོད་གང་རུང་བྱུང་བ་ན་དེ་སྤོང་བ་ལ་སེམས་
མངོན་པར་འདུ་བྱེད་པའི་སེམས་པ་བཟུང་ངོ༌། །བྱིང་རྒོད་ངོས་ཟིན་
ནས་དེ་སྤོང་བ་ལ་སེམས་བསྐུལ་དགོས་ན་དེ་སྤོང་པའི་གཉེན་པོ་ཇི་འདྲ་
བ་ལ་འདུ་བྱེད་ཅིང་རྩོལ་བར་བྱེད་ཅེ་ན་བྱིང་བ་ལ་གཉིས། སེམས་
ཧ་ཅང་ནང་དུ་བསྡུས་དྲག་ནས་དམིགས་པའི་འཛིན་སྟངས་ཤོར་བའི་
བྱིང་བ་ནི་སེམས་ཕྱིར་ལ་འགྲོ་བའི་རྒྱུར་གྱུར་བ་དགའ་བའི་དངོས་པོ་
སངས་རྒྱས་ཀྱི་སྐུ་ཤིན་ཏུ་མཛེས་པ་ལྟ་བུ་ཡིད་ལ་བྱ་སྟེ། ཉོན་མོངས་
སྐྱེ་བའི་ཡུལ་ཡིད ཝ་བྱེད་པ་ནི་མིན་ལ་ཡང་ན་ཉི་འོད་ལ་སོགས་པའི་
སྣང་བའི་མཚན་མ་ཡིད་ལ་བྱས་ལ་བྱིང་བ་སངས་པ་ན་དེ་མ་ཐག་ནས་
དམིགས་པའི་འཛིན་སྟངས་དམ་པར་བྱས་ལ་བསྐྲང་བར་བྱའོ།།
དམིགས་པའི་འཛིན་སྟངས་འཕང་དམའ་རུ་སོང་བའི་བྱིང་བ་ནི་འཛིན་
སྟངས་སྟོར་བ་དང་དམིགས་པ་རྒྱ་བསྐྱེད་དེ་སྤྲོས་པས་ལྡོག་པར་དབུ་

མ་སྙིང་པོ་ལས་གསུངས་སོ། །གཞན་ཡང་བྱིང་བ་འགོག་པའི་གཉེན་
པོ་གལ་ཆེ་ཤོས་ནི་དཀོན་མཆོག་གསུམ་དང་བྱང་ཆུབ་ཀྱི་སེམས་ཀྱི་
ཡོན་ཏན་དང་དལ་བ་ཐོབ་པ་དོན་ཆེ་བ་སོགས་བསམ་པའོ། །དེ་བཞིན་
དུ་བྱིང་བ་སྐྱེ་བའི་རྒྱུ་རྨུགས་པ་དང་གཉིད་དང་དེ་གཉིས་འདྲེས་པའི་
ཆོས་སེམས་དང་མཐུན་པའི་རྣམ་པ་ཅན་དུ་སྣང་བ་གོམས་པའི་གཉེན་
པོ་བརྟེན་ནའང་དེ་དག་ལ་བརྟེན་པའི་བྱིང་བ་མི་སྐྱེ་ཞིང་སྐྱེས་པ་ལྡོག་
པར་འགྱུར་རོ། །རྒོད་པ་ནི་ཆགས་པའི་སྒོ་ནས་གཟུགས་སོགས་ཀྱི་
ཡུལ་ལ་སེམས་རྒྱུག་པ་ཡིན་པས་དེ་ལ་ནི་ཡིད་ནང་དུ་སྡུད་པའི་རྒྱུ་ཡིད་
འབྱུང་བ་དང་པོ་ཡིད་ལ་བྱ་སྟེ། རྒོད་པ་དེ་རྒྱུན་རིང་བ་བྱུང་ན་རེ་
ཞིག་ལ་སྒོམ་པ་གློད་ལ་མི་རྟག་པ་སྒོམ་པ་ལ་སོགས་པའི་སྐྱོ་ཤས་སྒོམ་
པ་གནད་དུ་འགྲོ་བ་ཡིན་གྱི་འཕྲོས་རེས་ཀྱིས་བཀུག་ཅིང་འཇོག་པ་མ་
ཡིན་ནོ། །རྒོད་པ་དེ་ཙམ་ཤས་མི་ཆེ་ན་འཕྲོས་པ་བཀུག་ནས་དམིགས་
པ་ལ་གཏད་པར་བྱའོ། །སྤོང་·འི་འདུ་བྱེད་བཞི་པ་སྒོམ་ཚུལ་ཡང་༢
ཡོད་དེ། བྱིང་རྒོད་ཕྲ་མོ་ཡང་བཅད་དེ་བསྒོམས་པས་བྱིང་རྒོད་ཀྱི་
མི་མཉམ་པ་མེད་པར་སེམས་མཉམ་པ་ཉིད་དུ་འཇུག་པར་འགྱུར་བ་
དེའི་ཚེ་བྱིང་རྒོད་སྤོང་པ་ལ་སེམས་མངོན་པར་འདུ་བྱེད་ན་ཏིང་ངེ་
འཛིན་གྱི་སྐྱོན་ཡིན་པས། སྐྱོན་དེའི་གཉེན་པོར་འདུ་བྱེད་བཏང་སྙོམས་

སྒོམ་དགོས་པའི་ཕྱིར། འོ་ན་དེ་ལ་འདུ་བྱེད་པའམ་རྩོལ་བ་བྱས་པས་
སྐྱོན་དུ་འགྱུར་ལུགས་དེ་ཇི་འདྲ་ཡིན་ཞེ་ན། སྔར་བཞིན་སྒོམ་པས་
བྱིང་རྒོཥ་མི་འབྱུང་བའི་གདེངས་ཐོབ་པའི་དུས་ཤུ་ཡང་ཐོག་མའི་དུས་
བཞིན་དུ་བྱིང་ཟོན་དང་རྒོད་ཟོན་ཆེན་པོ་བྱས་ཤིང་སྐྱོང་ན་སྐྱོན་ཡིན་
ཏེ༑ དེ་ལྟར་བྱས་ན་སེམས་གཡེང་བར་འགྱུར་བས་དེའི་ཚེ་གློད་ཤེས་
དགོས་པའི་ཕྱིར། འདིར་བསྒོམ་པར་བྱ་བའི་བཏང་སྙོམས་དེ་ཇི་འདྲ་
ཞིག་ཡིན་ཞེ་ན། སྦྱིར་བཏང་སྙོམས་ལ་ཚོར་པ་བཏང་སྙོམས་དང་
ཚད་མེད་བཞིའི་ནང་ཚན་གྱི་བཏང་སྙོམས་དང༌། འདུ་བྱེད་བཏང་
སྙོམས་གསུམ་ཡོད་པས་འདི་ནི་འདུ་བྱེད་བཏང་སྙོམས་ཡིན་ཏེ། སེམས་
བྱུང་དགེ་བ་བཅུ་གཅིག་གི་ཡ་གྱལ་གྱི་བཏང་སྙོམས་དེ་ཡིན་པའི་ཕྱིར།
བཏང་སྙོམས་འདི་ནི་བྱིང་རྒོད་ཀྱི་དཔལ་ཆོག་པའི་དུས་སུ་མི་འོང་བས།
བྱིང་རྒོད་ཀྱི་དཔལ་ཆོག་པ་ནས་ཡོད་པ་ཡིན་ཏེ། སྤོང་བའི་འདུ་བྱེད་
སྔ་མ་དུན་ནི་སེམས་གནས་བརྒྱད་པ་མན་ད་དང་འདི་སེམས་
གནས་དགུ་པ་ནས་ཡིན་པའི་ཕྱིར། བཏང་སྙོམས་སྒོམ་ཚུལ་ཡོད་དེ།
བཏང་སྙོམས་དེ་ཐོབ་པའི་ཚེ་ཏིང་ངེ་འཛིན་སྒོམ་པ་ན་བྱིང་རྒོད་མ་བྱུང་
བའི་གནས་སྐབས་སུ་བཏང་སྙོམས་དེ་མངོན་དུ་བྱས་ལ་རྩོལ་བ་མི་དྲག་
པར་བཞག་པ་ཡིན་པའི་ཕྱིར། 

༈ གསུམ་པ་རྩོད་པ་སྤོང་བ་ལ། ཁོ་ན་རེ། བྱིང་བ་ཆོས་
ཅན༑ ཉོན་མོངས་ཡིན་པར་ཐལ། རྣམ་གཡེང་ཡིན་པའི་ཕྱིར། དེར་
ཐལ༑ ཀུན་བཏུས་ལས། ཉེ་ཉོན་གྱི་རྣམ་གཡེང་བཤད་པའི་སྐབས་
སུ་བྱིང་བ་བཤད་པའི་ཕྱིར་ཟེར་ན་མ་ཁྱབ། རྟགས་གྲུབ་སྟེ། ལམ་
རིམ་ལས། ཀུན་ལས་བཏུས་ལས་བྱིང་བ་ཉེ་ཉོན་གྱི་རྣམ་གཡེང་གི་
སྐབས་སུ་བཤད་མོད་ཀྱང་དེར་བཤད་པའི་རྣམ་གཡེང་ལ་དགེ་བ་ཡང་
བྱུང་བས་ཉོན་མོངས་ཅན་དུ་མ་ངེས་སོ། །ཞེས་གསུངས་པའི་ཕྱིར།
འོ་ན་ཁྱོད་རང་ལ། ལུང་འདིས་དེ་ལྟར་བཤད་པའི་རྣམ་གཡེང་ལ་
དགེ་བ་ཡང་བྱུང་བས་ཉོན་མོངས་ཅན་དུ་མ་ངེས་གསུངས་པ་མི་འཐད་
པར་ཐལ། ཀུན་བཏུས་ལས་རྣམ་གཡེང་སྐབས་སུ་བཤད་པའི་ཉེ་ཉོན་
གྱི་རྣམ་གཡེང་ཡིན་ན་ཉོན་མོངས་ཅན་ཡིན་པས་ཁྱབ་པའི་ཕྱིར། དེར་
ཐལ༑ དེ་ཡིན་ན་ཉོན་མོངས་ཡིན་པས་ཁྱབ་པའི་ཕྱིར། དེར་ཐལ།
དེ་ཡིན་ན་ཉེ་ཉོན་ིན་པས་ཁྱབ་པའི་ཕྱིར། རྟགས་ཁས། འདོད་ན།
ཐེག་ཆེན་བསྒོམ་པ་བཞག་ནས་ཐེག་དམན་གྱི་ལམ་སྒོམ་པའི་ཏིང་ངེ་
འཛིན་ཆོས་ཅན། དེར་ཐལ། དེའི་ཕྱིར། དེར་ཐལ། ཀུན་བཏུས་
ཀྱི་སྐབས་དེར་རྣམ་གཡེང་དྲུག་བཤད་པའི་ཡིད་ལ་བྱེད་པའི་གཡེང་
བ་ཡིན་པའི་ཕྱིར། ཀུན་བཏུས་ལས། ཡིད་ལ་བྱེད་པའི་གཡེང་བ་

གང་ཞེ་ན། སྙོམས་པར་འཇུག་པ་གཞན་ནམ། ཐེག་པ་གཞན་ལ་
སྙོམས་པར་འཇུག་པ་དང་། ཞེས་གསུངས་པའི་ཕྱིར། གོང་དུ་འདོད་
མི་ནུས་ཏེ། དགེ་བ་ཡིན་པའི་ཕྱིར། དེར་ཐལ། ཀུན་བཏུས་ལས།
དེའི་སྐབས་སུ་བཤད་པའི་རྣམ་གཡེང་ལ་དགེ་བ་ཡོད་པའི་ཕྱིར། སྔར་
གྱི་ལུང་དེའི་ཕྱིར། ཁོ་ན་རེ། བྱིང་བ་ཆོས་ཅན། རྣམ་གཡེང་ཡིན་
པར་ཐལ། ནང་གི་རྣམ་གཡེང་ཡིན་པའི་ཕྱིར་ན་མ་ཁྱབ། འོ་ན།
དབང་པོའི་རྣམ་ཤེས་ལྔ་པོ་ཆོས་ཅན། རྣམ་གཡེང་ཡིན་པར་ཐལ།
ངོ་བོ་ཉིད་ཀྱི་རྣམ་གཡེང་ཡིན་པའི་ཕྱིར། ཁྱབ་པ་འགྲིགས། རྟགས་
དེར་ཐལ། ཀུན་བཏུས་ལས། ངོ་བོ་ཉིད་ཀྱི་གཡེང་བ་གང་ཞེ་ན། རྣམ་
པར་ཤེས་པའི་ཚོགས་ལྔའོ། །ཞེས་གསུངས་པའི་ཕྱིར། ཁོ་ན་རེ། སེམས་
གནས་བརྒྱད་པ་ཡན་ཆད་དུ་བྱིང་རྒོད་བྱུང་བའི་ཚེ་དེ་སྤོང་བ་ལ་སེམས་
མངོན་པར་འདུ་བྱེད་པའི་སེམས་པ་ཆོས་ཅན། རྩོལ་པ་ཡིན་པར་ཐལ།
བྱིང་རྒོད་སྤོང་བ་ལ་རྩོལ་པ་ཡིན པའི་ཕྱིར་ན་མ་ཁྱབ། འདོད་མི་ནུས་
ཏེ༑ ཁྱོད་སེམས་པ་ཡིན་པའི་ཕྱིར། བྱས་པ་ལ་ཁོ་ན་རེ། རྩོལ་བ་
ཡིན་ན་བརྩོན་འགྲུས་ཡིན་པས་ཁྱབ་པར་ཐལ། སེམས་པ་ལ་དེ་མ་
ཡིན་པས་ཁྱབ་པའི་ཕྱིར་ན་ཡང་མ་ཁྱབ། འདོད་མི་ནུས་ཏེ། རྩོལ་
བ་བརྩོན་འགྲུས་གཉིས་ལ་མུ་བཞི་བཤད་པའི་ཕྱིར། དེར་ཐལ། རྩོལ་

བ་ཡིན་ལ་བརྩོན་འགྲུས་མ་ཡིན་པ་ནི་བཟོ་གནས་ལ་རྩོལ་བའི་རྩོལ་བ་
ལྟ་བུ་དང༌། བརྩོན་འགྲུས་ཡིན་ལ་རྩོལ་བ་མ་ཡིན་པ་ནི། སྒྲིབ་པ་
སྤོང་བ་དང་།ལམ་སྒོམ་པ་ལ་མི་རྩོལ་ཡང་དེ་ལ་སྤྲོ་བ་ལྟ་བུ། གཉིས་
ཀ་ཡིན་པ་ནི།ལམ་བསྒོམ་པ་ལ་རྩོལ་བར་བྱེད་ཅིང་དེ་ལ་སྤྲོ་བ་ལྟ་
བུ༑ གཉིས་ཀ་མ་ཡིན་པ་ནི་རྣམ་ཤེས་ལྟ་བུ་ཡིན་པའི་ཕྱིར། བྱས་
པ་ལ་ཁོ་ན་རེ། ལམ་སྒོམ་པ་ལ་སྤྲོ་བའི་གང་ཟག་ཆོས་ཅན། བརྩོན་
འགྲུས་ཡིན་པར་ཐལ། ལམ་བསྒོམ་པ་ལ་སྤྲོ་བ་ཡིན་པའི་ཕྱིར། དེར་
ཐལ༑ དེ་ལ་སྤྲོ་བའི་གང་ཟག་ཡིན་པའི་ཕྱིར་ན་མ་ཁྱབ། འོ་ན་དགེ་
བ་ལ་སྤྲོ་བའི་གང་ཟག་ཆོས་ཅན། དགེ་བ་ལ་སྤྲོ་བ་ཡིན་པར་ཐལ།
དགེ་བ་ལ་སྤྲོ་བའི་གང་ཟག་ཡིན་པའི་ཕྱིར། ཁྱབ་པ་འགྲིགས། འདོད་
ན༑ དེ་ཆོས་ཅན། བརྩོན་འགྲུས་ཡིན་པར་ཐལ། དགེ་བ་ལ་སྤྲོ་བ་
ཡིན་པའི་ཕྱིར། ཁྱབ་སྟེ། སྤྱོད་འཇུག་ལས། བརྩོན་གང་དགེ་ལ་སྤྲོ་
བའོ༑༑ཞེས་གསུངས་པའི་ཕྱིར། ཡང་ཁ་ཅིག་གིས། ཞི་གནས་
ཐོབ་འདོད་ཀྱི་དད་པ་ཆོས་ཅན། ཞི་གནས་དོན་གཉེར་གྱི་བློ་ཡིན་པར་
ཐལ༑ དེ་ཐོབ་འདོད་ཀྱི་བློ་ཡིན་པའི་ཕྱིར། དེར་ཐལ། ལེ་ལོའི་
གཉེན་པོ་དད་པ་ལ་ཡིད་ཆེས་ཀྱི་དད་པ་དང་། མངོན་པར་འདོད་པའི་
དད་པ་དང༌། དང་བའི་དད་པ་གསུམ་བཤད་པའི་ཕྱིར། གོང་དུ་

འདོད་ན། དེ་ཆོས་ཅན། ཞི་གནས་དོན་གཉེར་གྱི་འདུན་པ་ཡིན་པར་
ཐལ༑ དེ་དོན་གཉེར་གྱི་དད་པ་ཡིན་པའི་ཕྱིར་ན་འགལ་ཁྱབ་ཡིན་
ཐལ༑ དད་པ་ནི་དགེ་བཅུ་གཅིག་གི་ཡ་གྱལ་ཡིན་ལ། འདུན་པ་ཡུལ་
ངེས་ཀྱི་ནང་ཚན་ཡིན་པའི་ཕྱིར། ཁོ་ན་རེ། ཞི་གནས་ཐོབ་འདོད་
ཀྱི་བློ་ཡིན་ན། དེ་དོན་གཉེར་གྱི་བློ་ཡིན་མི་དགོས་ཟེར་ན། དེ་དགོས་
པར་ཐལ། བླ་མེད་བྱང་ཆུབ་ཐོབ་འདོད་ཀྱི་བློ་ཡིན་ན་དེ་དོན་གཉེར་
གྱི་བློ་ཡིན་པས་ཁྱབ་པའི་ཕྱིར། དེར་ཐལ། བྱང་སེམས་ཀྱི་རྒྱུད་ཀྱི་
ཐེག་ཆེན་སེམས་བསྐྱེད་ཡིན་ན་བླ་མེད་བྱང་ཆུབ་ཐོབ་འདོད་ཀྱི་བློ་ཡིན་
དགོས་པའི་ཕྱིར། ཡང་ཁ་ཅིག །ལམ་རིམ་ལས། དབུས་མཐའ་
ནས་སྤོང་བའི་འདུ་བྱེད་བརྒྱད་བཤད་པའི་བཏང་སྙོམས་ནི་འདིའི་
སེམས་གནས་དགུ་པ་དང་གནད་གཅིག་ཡིན་ལ། ཞེས་གསུངས་པ་
མི་འཐད་པར་ཐལ། དེ་ནས་བཤད་པའི་སྤོང་བའི་འདུ་བྱེད་བརྒྱད་
པོ་དེ་སེམས་གནས་དགུ་པ་མ་ཡིན་པའི་ཕྱིར་ན་མ་ཁྱབ། རྟགས་གྲུབ་
སྟེ༑ ཁྱོད་འདུ་བྱེད་བཏང་སྙོམས་ཡིན་པའི་ཕྱིར། ཁྱབ་སྟེ། སེམས་
གནས་དགུ་པ་ནི་ཏིང་ངེ་འཛིན་ཡིན་པའི་ཕྱིར། ཡང་ཁ་ཅིག་གིས།
ལམ་རིམ་ལས། བྱིང་རྒོད་ཀྱི་དཔལ་མ་ཆོག་པའི་དུས་སུ་བཏང་སྙོམས་

ཉིད་མེད་པའི་ཕྱིར་རོ། །ཞེས་གསུངས་པ་མི་འཐད་པར་ཐལ། མཛོད་·
ལས༑ བཏང་སྙོམས་དགེ་སེམས་ཐམས་ཅད་ཀྱི་འཁོར་དུ་ཡོང་པར་
བཤད་པའི་ཕྱིར་ན་མ་ཁྱབ་སྟེ། མངོན་༴་འོག་མར་དེ་ལྟར་ཡིན་ཀྱང་
གོང་མར་སེམས་གནས་དགུ་མ་གཏོགས་དེ་མན་ཆད་ན་མེད་པའི་ཕྱིར།
ཀུན་བཏུས་ལས། བཏང་སྙོམས་གང་ཞེ་ན། ཞེས་པ་ནས། སེམས་
མཉམ་པ་ཉིད་དང༌། སེམས་རྣལ་དུ་འཇུག་པ་ཉིད་དང༌། སེམས་
ལྷུན་གྱིས་གྲུབ་པ་ཉིད་དང༌། ཀུན་ནས་ཉོམས་མོངས་པའི་སྐབས་མི་
འབྱེད་པའི་ལས་ཅན་ནོ། །ཞེས་གསུངས་པའི་ཕྱིར། ཡང་ཁ་ཅིག་
གིས༑ ཞི་གནས་ཐོབ་འདོད་ཀྱི་དད་པ་དང་མཚུངས་ལྡན་གྱི་འདུན་
པ་ཆོས་ཅན། ཁྱོད་ཞི་གནས་དོན་གཉེར་གྱི་བློ་ཡིན་པར་ཐལ། ཁྱོད་
དང་མཚུངས་ལྡན་གྱི་དད་པ་དེ་ཞི་གནས་དོན་གཉེར་གྱི་བློ་ཡིན་པ་གང་
ཞིག ༑དེ་དང་ཁྱོད་གཉིས་མཚུངས་ལྡན་རྣམ་པ་ལྔ་མཚུངས་ཡིན་པའི་
ཕྱིར༑ འདོད་ན། དེ་ཆོས་ཅན། ཞི་།ནས་དོན་གཉེར་གྱི་འདུན་པ་
ཡིན་པར་ཐལ། འདུན་པ་གང་ཞིག །ཞི་གནས་དོན་གཉེར་གྱི་བློ་
ཡིན་པའི་ཕྱིར། འདོད་ན། ངེ་འདྲ་བའི་དད་པ་དེ་ཞི་གནས་དོན་གཉེར་
གྱི་འདུན་པའི་རྒྱུར་བཤད་པ་མི་འཐད་པར་ཐལ། འདོད་པའི་ཕྱིར་
ན་མ་ཁྱབ། ཡང་ཁ་ཅིག །རྒོད་པ་ཆོས་ཅན། འདོད་ཆགས་ཡིན་

པར་ཐལ། དེའི་ཆ་ལ་བཏགས་པའི་ཕྱིར་ན་མ་ཁྱབ། རྟགས་གྲུབ་
སྟེ༑ ཀུན་བཏུས་སོགས་དུ་མས་བཤད་པའི་ཕྱིར། གོང་དུ་འདོད་
ན༑ རྒོད་པ་ཆོས་ཅན། རྩ་ཉོན་ཡིན་པར་ཐལ། རྩ་ཉོན་དྲུག་པོ་
གང་རུང་ཡིན་པའི་ཕྱིར། དེར་ཐལ། འདོད་ཆགས་ཡིན་པའི་ཕྱིར།
རྟགས་ཁས། འདོད་མི་ནུས་ཏེ། ཉེ་ཉོན་ཉི་ཤུ་པོ་གང་རུང་ཡིན་པའི་
ཕྱིར༑ རྒོད་པ་ཡིན་པའི་ཕྱིར། ཡང་ཁ་ཅིག་གིས། ཞི་གནས་སྒོམ་
དུས་སེམས་དམིགས་པ་ལ་རྩེ་གཅིག་ཏུ་གནས་པའི་ཆ་དེ་ཏིང་ངེ་འཛིན་
ཡིན་ཟེར་བ་མི་འཐད་པར་ཐལ། དེ་དྲན་པ་ཡིན་པའི་ཕྱིར། དེར་
ཐལ༑ དེ་དུས་དམིགས་པ་མ་བརྗེད་པའི་ཆ་དྲན་པ་ཡིན་པའི་ཕྱིར་
ན་མ་ཁྱབ། ཡང་ཁ་ཅིག །བྱིང་རྒོད་སྤོང་བ་ལ་སེམས་མངོན་པར་
འདུ་བྱེད་པའི་སེམས་པ་ཆོས་ཅན། ཁྱོད་ཞི་གནས་འགྲུབ་པ་ལ་སྐྱོན་
ཡིཊ་པར་ཐལ། བྱིང་རྒོད་དཔལ་ཆོག་པའི་སེམས་གནས་དགུ་པའི་
དུས་ཁྱོད་ཉེས་པ་ཡིན་པའི་ཕྱིར་ན་མ་ཁྱ༨། འདོད་མི་ནུས་ཏེ། ཁྱོད་
ཞི་གནས་འགྲུབ་པ་ལ་ངེས་པར་དགོས་པའི་སྤོང་བའི་འདུ་བྱེད་བརྒྱད་
པོ་གང་རུང་ཡིན་པའི་ཕྱིར།
༈ གཉིས་པ་དེ་ལས་སེམས་གནས་ཀྱི་རིམ་པ་སྐྱེ་ཚུལ་ལ།
དགག་གཞན་སྤོང་གསུམ། དང་པོ་ནི། ཁ་ཅིག་གིས། སེམས་གནས་

དགུ་པོ་སེམས་ཡིན་ཟེར་ན། འོ་ན། སེམས་གནས་དང་པོ་བརྒྱད་
སེམས་ཡིན་པར་ཐལ། དེ་དགུ་པོ་སེམས་ཡིན་པའི་ཕྱིར། རྟགས་
ཁས༑ འདོད་ན། དེ་བརྒྱད་པོ་ཆོས་ཅན། ཏིང་ངེ་འཛིན་མ་ཡིན་
པར་ཐལ། སེམས་ཡིན་པའི་ཕྱིར། རྟགས་ཁས། འདོད་ན། དེ་
བརྒྱད་པོ་ཆོས་ཅན། ཞི་གནས་རྗེས་མཐུན་པ་མ་ཡིན་པར་ཐལ། ཏིང་
ངེ་འཛིན་མ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཀུན་
བཏུས་ལས། ཞི་གནས་གང་ཞེ་ན། འདི་ལྟ་སྟེ། ནང་ཉིད་ལ་སེམས་
འཇོག་པ་དང༌། རྒྱུན་དུ་འཇོག་པ་དང༌། གླན་ཏེ་འཇོག་པ་དང༌། ཉེ་
བར་འཇོག་པ་དང་། འདུལ་བར་བྱེད་པ་དང་། ཞི་བར་བྱེད་པ་དང་།
རྣམ་པར་ཞི་བར་བྱེད་པ་དང་། རྩེ་གཅིག་ཏུ་བྱེད་པ་དང༌། མཉམ་
པར་འཇོག་པའོ། །ཞེས་གསུངས་པའི་ཕྱིར། ལུང་འདིས་སེམས་
གནས་དགུ་པོ་ལ་ཞི་གནས་ཞེས་བཏགས་པའི་རྒྱུ་མཚན་ཡོད་པའི་ཕྱིར།
ཁྱབ་སྟེ། སེམས་གནསད་པའི་འདོད་སེམས་རྩེ་གཅིག་པ་མན་ཆད་
ཀྱི་སེམས་གནས་སྔ་མ་རྣམས་ཞི་གནས་དངོས་མིན་ཀྱང་རྗེས་མཐུན་
པ་ཡིན་པས་དེ་ལྟར་བཏགས་པའི་ཕྱིར། གཞན་ཡང་། དེ་དག་ཞི་
གནས་རྗེས་སུ་མཐུན་པ་ཡིན་པར་ཐལ། རྗེ་རྒྱལ་བ་གཉིས་པའི་གསུང་
རྒྱལ་དབང་གིས་དྲིས་ལན་ལས། མདོ་སྡེ་དགོངས་འགྲེལ་དང་ས་སྡེ་

ལ་སོགས་པའི་གཞུང་མང་པོ་ནས་ལུས་སེམས་ཤིན་ཏུ་སྦྱངས་པ་མ་
ཐོབ་གོང་གི་དགེ་བའི་དམིགས་པ་སྟེ་རྩེ་གཅིག་པའི་ཏིང་ངེ་འཛིན་རྣམས་
ཞི་གནས་རྗེས་མཇུན་པ་དང༌། ཞེས་གསུངས་པའི་ཕྱིར། གཞན་
ཡང་༑ ཉན་ས་ལས། སེམས་གནས་པ་རྣམ་པ་དགུ་པོ་གང་ཡིན་པ་
དེ་ནི་ཞི་གནས་ཀྱི་ཕྱོགས་ཡིན་ནོ། །ཞེས་གསུངས་པ་མི་འཐད་པར་
ཐལ༑ སེམས་གནས་དགུ་པོ་ཞི་གནས་ཀྱི་ཕྱོགས་མ་ཡིན་པའི་ཕྱིར།
དེར་ཐལ། དེ་དགུ་སེམས་ཡིན་པའི་ཕྱིར། རྟགས་ཁས། ཁོ་ན་རེ།
དེ་ལ་ཁྱབ་པ་མེད་ཟེར་ན། འོ་ན་ཤེས་པ་ཡིན་ན་ཞི་གནས་ཀྱི་ཕྱོགས་
ཡིན་པས་ཁྱབ་པར་ཐལ་ལོ། །ཁ་ཅིག །ཉན་ས་ལས། སེམས་རྩེ་
གཅིག་པ་ཉིད་ལ་ཡང་ཞི་གནས་ཀྱི་ཕྱོགས་དང་ལྷག་མཐོང་གི་ཕྱོགས་
ཡོད་དེ། ཞེས་གསུངས་པ་མི་འཐད་པར་ཐལ། སེམས་གཞན་དགུ་
པོའི་སྐབས་ཀྱི་སེམས་རྩེ་གཅིག་པ་དེ་ལ་ལྷག་མཐོང་གི་ཕྱོགས་གཅིག་
མེད་པའི་ཕྱིར་ན་ཁྱབ་སྟེ། དེ་ནི་སེམས་གནས་དགུ་ལ་སོགས་པའི་
སེམས་རྩེ་གཅིག་པ་སྒོམ་དས་དེ་གཉིས་ཡོད་པའི་དོན་ཡིན་པའི་ཕྱིར།
དེར་ཐལ། དེའི་དུས་ཀྱི་སེམས་གནས་དགུ་ཞི་གནས་ཀྱི་ཕྱོགས་དང་།
ཤེས་རབ་རྣམས་ལྷག་མཐོང་གི་ཕྱོགས་ཡིན་ཞེས་པའི་དོན་ཡིན་པའི་
ཕྱིར༑ དེ་ཉིད་ལས། སེམས་གནས་པ་རྣམ་པ་དགུ་པོ་གང་ཡིན་པ་

དེ་ནི་ཞི་གནས་ཀྱི་ཕྱོགས་ཡིན་ནོ། །ཤེས་རབ་ཀྱི་ཕྱོགས་སྦྱོར་བ་རྣམ་
པ་བཞི་པོ་གང་ཡིན་པ་དེ་ནི། ལྷག་མཐོང་གི་ཕྱོགས་ཡིན་ནོ། །ཞེས་
གསུངས་པའི་ཕྱིར། གོང་གི་མ་ཁྱབ་མཆྀམས་ཀྱི་རྟགས་གྲུབ་སྟེ།
སེམས་རྩེ་གཅིག་པ་དེ་ལ་ལྷག་མཐོང་གི་ཕྱོགས་མེད་པའི་ཕྱིར། དེར་
ཐལ༑ སེམས་རྩེ་གཅིག་པ་ལ་ཤེས་རབ་གཅིག་མེད་པའི་ཕྱིར། དེར་
ཐལ༑ དགེ་བའི་སེམས་རྩེ་གཅིག་པ་དེ་ཏིང་ངེ་འཛིན་ཡིན་པ་གང་
ཞིག ༑མི་དགེ་བའི་སེམས་རྩེ་གཅིག་པ་རྣམ་གཡེང་ཡིན་པའི་ཕྱིར།
གཉིས་པ་སླ། དང་པོ་གྲུབ་སྟེ། རྩེ་ནི་དམིགས་པ་ཡིན་པས་དགེ་སེམས་
དང་དེའི་འཁོར་སེམས་བྱུང་ཐམས་ཅད་དམིགས་པ་གཅིག་པོ་དེར།
སྡུད་པར་བྱེད་པའི་སེམས་བྱུང་གི་ཆ་དེ་ལ་དགེ་སེམས་རྩེ་གཅིག་པ་
ཞེས་བཤད་པའི་ཕྱིར། ཁྱབ་སྟེ། དེ་འདྲ་བའི་སེམས་བྱུང་གི་ཆ་དེ་
ཏིང་ངེ་འཛིན་ཡིན་པའི་ཕྱིར། ཀུན་བཏུས་ལས། ཏིང་ངེ་འཛིན་གང་
ཞན། བརྟག་པའི་ངོ་བོ་ལ་སེམས་རྩེ་གཅི༴ པ་ཉིད་དེ། ཞེས་གསུངས་
པའི་ཕྱིར། གཞན་ཡང་། སེམས་གནས་དགུ་པ་ནི་འདོད་སེམས་རྩེ་
གཅིག་པ་མན་ཆད་ཀྱི་སེམས་སྔ་མ་རྣམས་སུ་བསྟན་པ་ཡིན་པར་ཐལ།
དེ་ལྟར་དུ་དགོངས་འགྲེལ་ལས་བཤད་པའི་ཕྱིར། དེར་ཐལ། དགོངས་
འགྲེལ་ལས། བཅོམ་ལྡན་འདས་བྱང་ཆུབ་སེམས་དཔའ་དེ་ཇི་སྲིད་

དུ་སེམས་ལ་དམིགས་པའི་སེམས་ནང་དུ་ཡིད་ལ་བགྱིད་པ་ན་ལུས་ཤིན་
ཏུ་སྦྱངས་པ་དང་སེམས་ཤིན་ཏུ་སྦྱངས་པ་མ་ཐོབ་པ་དེའི་བར་དུ་ཡིད་
ལ་བགྱིད་པ་དེ་ལ་ཅི་ཞེས་བགྱི། བྱམས་པ་ཞི་གནས་ནི་མ་ཡིན་ཏེ།
ཞི་གནས་ཀྱི་རྗེས་སུ་མཐུན་པའི་མོས་པ་དང་མཚུངས་པར་ལྡན་པ་ཡིན་
པར་བརྗོད་པར་བྱའོ། །ཞེས་གསུངས་པའི་ཕྱིར། ཁྱབ་སྟེ། ལུང་
དེའི་ཡིད་ལ་བགྱིད་པ་དེ་ལ་ཅི་ཞེས་བགྱི་ཞེས་པ་ཡན་ཆད་ཀྱིས་ལུས་
སེམས་ཤིན་སྦྱངས་མ་ཐོབ་པའི་སེམས་གནས་དགུ་པའི་འདོད་སེམས་
རྩེ་གཅིག་པ་མན་ཆད་ཀྱི་སེམས་གནས་སྔ་མ་རྣམས་ཞི་གནས་ཡིན་
མིན་དྲིས་པ་ལ་བྱམས་པ་ཞི་གནས་ནི་མ་ཡིན་ཏེ། ཞེས་པས་དེ་རྣམས་
ཞི་གནས་དངོས་གནས་པ་མ་ཡིན་པར་བཤད་ནས་ལྷག་མས་ཞི་གནས་
རྗེས་མཐུན་པར་བཤད། མོས་པ་དང་མཚུངས་པར་ལྡན་པ་ཞེས་པས་
རང་གི་གྲོགས་མོས་པ་དང་མཚུངས་ལྡན་མ་ཡིན་པར་བཤད་པའི་ཕྱིར།
ཁོ་ན་རེ། ལམ་རིམ་ལས། ཏིང་ངེ་འཛིན་སྐྱོང་ཚུལ་ལེགས་པར་ཤེས་
ནས་བསྐྱངས་པས་སེམས་དགུ་རིམ་པ་བཞིན་སྐྱེས་ཏེ་སེམས་དགུ་བྱིང་
རྒོད་ཕྲ་མོ་དང་བྲལ་བར་ཐུན་རིང་པོར་སྐྱོང་ནུས་ཤིང་། ཞེས་གསུངས་
པ་མི་འཐད་པར་ཐལ། སེམས་གནས་དགུ་པོ་སེམས་མ་ཡིན་པའི་
ཕྱིར་ན་མ་ཁྱབ་སྟེ། སེམས་གནས་དགུ་པོ་རེ་རེ་དང་མཚུངས་ལྡན་

གྱི་སེམས་རེ་ཡོད་པའི་ཕྱིར་དང་། སེམས་གནས་དགུ་པོ་སྐྱེས་དུས་
འཁོར་དུ་འགྲོ་ཡུལ་གྱི་སེམས་ཡང་སྐྱེ་བའི་ཕྱིར། ཡང་ཁ་ཅིག །སེམས་
གནས་དགུ་པོ་ཡིད་བྱེད་ཡིན་པར་ཐལ།དགོངས་འགྲེལ་ལས།།ཇི་
ལྟར་ལེགས་པར་བསམ་པའི་ཆོས་དེ་དག་ཉིད་ཡིད་ལ་བྱེད་ཅིང་།
སེམས་གང་གི་ཡིད་ལ་བྱེད་པའི་སེམས་དེ་ནང་དུ་རྒྱུན་ཆགས་སུ་ཡིད་
ལ་བྱེད་པས་ཡིད་ལ་བྱེད་དོ། །ཞེས་གསུངས་པའི་ཕྱིར་དང༌། འདིའི་
ཡིད་བྱེད་དེ་སེམས་གནས་ལ་བྱེད་པའི་ཕྱིར་ན་མ་ཁྱབ། འདོད་ན།
སེམས་གནས་དགུ་པོ་ཆོས་ཅན། སེམས་བྱུང་ཀུན་འགྲོ་ལྔ་པོ་གང་
རུང་ཡིན་པར་ཐལ། ཡིད་བྱེད་ཡིན་པའི་ཕྱིར། རྟགས་ཁས། འདོད་
མི་ནུས་ཏེ། ཡུལ་ངེས་ལྔ་པོ་གང་རུང་ཡིན་པའི་ཕྱིར། དེར་ཐལ།
ཏིང་ངེ་འཛིན་ཡིན་པའི་ཕྱིར། འོ་ན། ཁྱོད་རང་ལ་ཞི་གནས་ཡང་
ཡིད་བྱེད་ཡིན་པར་ཐལ། ཉན་ས་ལས། ཡིད་ལ་བྱེད་པ་དང་བཅས་
པ་དེའི་རྟགས་ནེ། ཞེས་གསུངས་པའི་ཕྱིར་དང་། དེ་ཡིད་ལ་བྱེད་
པ་དེ་ཞི་གནས་ལ་བྱེད་དགོས་པའི་ཕྱིར། དེར་ཐལ། ལམ་རིམ་ལས།
ཡིད་ལ་བྱེད་པ་ནི་འདིར་ཞི་གནས་ལ་ཟེར་བ་ཡིན་ཏེ། ཞེས་གསུངས་
པའི་ཕྱིར། འདོད་ན། ཞི་གནས་ཆོས་ཅན། ཡིད་བྱེད་མ་ཡིན་པར་
པལ༑ ཏིང་ངེ་འཛིན་ཡིན་པའི་ཕྱིར། དེར་ཐལ། དགེ་སེམས་རྩེ་

གཅིག་པ་ཡིན་པའི་ཕྱིར། དཀོན་མཆོག་སྤྲིན་ལས། ཞི་གནས་ནི་
སེམས་གཅིག་པའོ། །ཞེས་དང་། ལམ་རིམ་ལས་ཀྱང་། ལུས་སེམས་
ཤིན་ཏུ་སྦྱངས་པའི་དགའ་བདེ་སྐྱེས་པ་ན་ཏིང་ངེ་འཛིན་དེ་ཞི་གནས་
སུ་འགྱུར་ཏེ། ཞེས་གསུངས་པའི་ཕྱིར། ཡང་ཁ་ཅིག་གིས། སེམས་
གནས་དགུ་པ་ཡིན་ན་ཞི་གནས་ཡིན་པས་ཁྱབ་པར་ཐལ། དབུས་
མཐའ་ལས་བཤད་པའི་སྤོང་པའི་འདུ་བྱེད་བརྒྱད་པ་བཏང་སྙོམས་དེ་
ཐོབ་པ་དང་ཞི་གནས་ཐོབ་པ་དུས་མཉམ་པའི་ཕྱིར། དེར་ཐལ། སྒོམ་
རིམ་དང་པོ་ལས། གང་གི་ཚེ་དམིགས་པ་དེ་ཉིད་མངོན་པར་འདུ་
བྱེད་པ་མིན་པར་ཇི་སྲིད་འདོད་པའི་བར་དུ་སེམས་འཇུག་པར་འགྱུར་
བ་དེའི་ཚེ་ཞི་གནས་རྫོགས་པ་ཡིན་པར་རིག་པར་བྱའོ། །ཞེས་གསུངས་
་
པ་གང་ཞིག །དེའི་དམིགས་པ་དེ་ཉིད་ལ་མངོན་པར་འདུ་བྱེད་པ་མེད་
པར་ཇི་སྲིད་འདོད་པའི་བར་དུ་སེམས་འཇུག་པར་འགྱུར་བ་ཞེས་པའི་
བར་དྱིས་འདུ་བྱེད་བཏང་སྙོམས་བཤད་པའི་ཕྱིར་ན་མ་ཁྱབ་སྟེ། དེ་
ཐོབ་པའི་སྟེང་དུ་ཤིན་སྦྱངས་ཡང་ཡོད་པ་ལ་དགོངས་པ་ཡིན་པའི་ཕྱིར་
ཏེ༑ ལམ་རིམ་ལས། ཞེས་གསུངས་པ་ཡང་ཤིན་སྦྱངས་ཡོད་པ་ལ་
དགོངས་པ་ཡིན་ཏེ། ཞེས་གསུངས་པའི་ཕྱིར། དེ་ལ་འོ་ན་ཤིན་སྦྱངས་
མ་ཐོབ་པའི་སེམས་གནས་དགུ་པ་ཆོས་ཅན། དེར་ཐལ། དེར་ཕྱིར།
་

དེར་ཐལ། སེམས་གནས་དགུ་པ་ལ་ཤིན་སྦྱངས་མ་ཐོབ་པ་གཅིག་
ཀྱང་ཡོད་པས་མ་ཐོབ་པ་དེ་ཞི་གནས་མ་ཡིན་པའི་ཕྱིར། ལམ་རིམ་
ལས༑ དེ་ཡང་དྲན་པ་དང་ཤེས་བཞིན་རྒྱུན་ལྡན་དུ་བསྟེན་པའི་འབད
རྩོལ་ལ་མི་ལྟོས་པའི་ལྷུན་འགྲུབ་ཏུ་འཇུག་པའི་ཏིང་ངེ་འཛིན་ཐོབ་ན་
ཡིན་ནམ་མ་ཡིན་སྙམ་ན་བཤད་པར་བྱ་སྟེ། ཏིང་ངེ་འཛིན་འདི་ཐོབ་
པ་ལ་ཤིན་ཏུ་སྦྱངས་པ་ཐོབ་པ་དང་མ་ཐོབ་པ་གཉིས་སུ་ཡོད་པས་གལ་
ཏེ་ཤིན་སྦྱངས་མ་ཐོབ་ན་ཞི་གནས་རྗེས་མཐུན་པ་ཡིན་གྱི་ཞི་གནས་
དངོས་མ་ཡིན་པས། ཞེས་གསུངས་པའི་ཕྱིར། ཁྱབ་སྟེ། འབད་
རྩོལ་ལ་མི་ལྟོས་པའི་ལྷུན་འགྲུབ་ཏུ་འཇུག་པའི་ཏིང་ངེ་འཛིན་དེ་སེམས་
གནས་དགུ་པ་ལ་བྱེད་པའི་ཕྱིར། རྩ་བར་འདོད་ན། དེ་ཆོས་ཅན།
ཁྱོད་ཞི་གནས་མ་ཡིན་པར་ཐལ། འདོད་པའི་སས་བསྡུས་ཀྱི་ཏི་ངེ་
འཛིན་ཡིན་པའི་ཕྱིར། ལམ་རིམ་ལས། འོ་ན་ཤིན་ཏུ་སྦྱངས་པ་མ་
སྐྱེས་གོང་གི་ཏིང་ངེ་འཛིན་ེ་ས་གང་གིས་བསྡུས་པ་ཡིན་ཞེ་ན། ཏིང
ངེ་འཛིན་དེ་ནི་འདོད་པའི་ཁམས་ཀྱི་སས་བསྡུས་པ་ཡིན་ཏེ། ཞེས་
གསུངས་པའི་ཕྱིར། ཡང་ཁ་ཅིག་གིས། ཤིན་སྦྱངས་ཐོབ་པའི་སེམས་
གནས་དགུ་པ་ཡིན་ན་ཞི་གནས་ཡིན་པས་ཁྱབ་པར་ཐལ། ཤེས་ཕྱིན་
མན་ངག་ལས། ཇི་སྲིད་ལུས་དང་སེམས་ཤིན་ཏུ་སྦྱངས་པ་མ་སྐྱེས་

པའི་བར་དུ་ཞི་གནས་དང་རྗེས་སུ་མཐུན་པའི་ཡིད་ལ་བྱེད་པ་ཡིན་ལ།
གང་གི་ཚེ་སྐྱེས་པ་དེའི་ཚེ་ཞི་གནས་ཡིན་ནོ། །ཞེས་གསུངས་པའི་ཕྱིར་
ན་མ་ཁྱབ། འདོད་ན། སེམས་ཤིན་སྦྱངས་ཐོབ་ཀྱང་ལུས་ཤིན་སྦྱངས་
མ་ཐོབ་པའི་སེམས་གནས་དགུ་པ་ཆོས་ཅན། དེར་ཐལ། དེའི་ཕྱིར།
དེ་ཡོད་པའི་ཕྱིར། དེར་ཐལ། སྔོན་ལ་སེམས་ཤིན་སྦྱངས་སྐྱེས་ནས་
དེ་རྗེས་ལུས་ཤིན་སྦྱངས་སྐྱེ་དགོས་པའི་ཕྱིར། ལམ་རིམ་ལས། སེམས་
ཤིན་སྦྱངས་སྔོན་ལ་སྐྱེ་སྟེ། ཞེས་གསུངས་པའི་ཕྱིར། རྩ་བར་འདོད་
མི་ནུས་ཏེ། ལུས་ཤིན་སྦྱངས་མ་སྐྱེས་གོང་གི་དེ་འདྲ་བའི་སེམས་གནས་
ཡིན་པའི་ཕྱིར། ཁྱབ་སྟེ། ཞི་གནས་ཐོབ་པ་ལ་ལུས་ཤིན་སྦྱངས་དང་
སེམས་ཤིན་སྦྱངས་གཉིས་ཀ་ཐོབ་དགོས་པའི་ཕྱིར། སྒོམ་རིམ་བར་
པ་ལས། དེ་ལྟར་ཞི་གནས་གོམས་པར་བྱས་པ་དེའི་ལུས་དང་སེམས་
གང་གི་ཚེ་ཤིན་སྦྱངས་པར་གྱུར་པ་དང་ཇི་ལྟར་འདོད་པ་བཞིན་དུ་
དམིགས་པ་ལ་སེ ས་དབང་དུ་གྱུར་པ་དེའི་ཚེ་དེའི་ཞི་གནས་གྲུབ་པ་
ཡིན་པར་རིག་པར་བྱའོ། །ཞེས་གསུངས་པའི་ཕྱིར། ཡང་ཁ་ཅིག་
གིས༑ ལུས་སེམས་ཤིན་སྦྱངས་གཉིས་ཀ་ཐོབ་པའི་སེམས་གནས་དགུ་
པ་ཡིན་ན་ཞི་གནས་ཡིན་པས་ཁྱབ་ཟེར་ན། དེ་ཡང་མི་འཐད་པར་
ཐལ༑ སེམས་ཤིན་སྦྱངས་དང་ལུས་ཤིན་སྦྱངས་གཉིས་ཀ་ཐོབ་ཀྱང་།

ལུས་ཤིན་སྦྱངས་ཀྱི་བདེ་བ་མ་ཐོབ་པའི་སེམས་གནས་དགུ་པ་གཅིག་
ཀྱང་ཡོད། ལུས་ཤིན་སྦྱངས་ཀྱི་བདེ་བ་ཐོབ་ནས་སེམས་ཤིན་སྦྱངས་
ཀྱི་བདེ་བ་མ་ཐོབ་པའི་དེ་ཡང་ཡོད། ལུས་སེམས་ཤིན་སྦྱངས་ཀྱི་བདེ་
བ་གཉིས་ཀ་ཐོབ་ནས་ཞི་གནས་མ་འགྲུབ་སྔོན་གྱི་དེ་གཅིག་ཀྱང་ཡོད་
པའི་ཕྱིར། དེར་ཐལ། །ལུས་སེམས་ཤིན་སྦྱངས་གཉིས་དང་བདེ་
བ་གཉིས་དང་བཞི་པོ་རིམ་ཆར་དུ་སྐྱེ་བའི་ཕྱིར། དེར་ཐལ། སྔོན་
ལ་སེམས་ཤིན་སྦྱངས་སྐྱེ། དེའི་རྗེས་སུ་ལུས་ཤིན་སྦྱངས་སྐྱེ། དེའི་
རྗེས་ལུས་ཤིན་སྦྱངས་ཀྱི་བདེ་བ་སྐྱེ། དེའི་རྗེས་སུ་སེམས་ཤིན་སྦྱངས་
ཀྱི་བདེ་བ་སྐྱེ་བ་ཡིན་པའི་ཕྱིར། དེར་ཐལ། ཤིན་སྦྱངས་མཚན་ཉིད་
རྫོགས་པ་དེ་སྐྱེ་བའི་སྔ་ལྟས་སུ་ཏིང་ངེ་འཛིན་ལ་བརྩོན་པའི་གང་ཟག་
སྔོ
དེའི་ཀླད་པ་ལྕི་བེམ་པ་སྙམ་བྱེད་པ་སྐྱེ་སྟེ། མི་བདེ་བའི་ལྕི་བ་མིན་ལ།
དེ་སྐྱེ་བའི་རྗེས་སུ། སེམས་ཀྱི་གནས་ངན་ལེན་གྱི་གཉེན་པོ་སེམས་
ན་སྦྱངས་སྔོན་ལ་སྐྱེ་ཞིང་། དེ་ནས་པས་ལས་སུ་རུང་བའི་ཤིན་
ཏུ་སྦྱངས་བ་དེའི་མཐུས་ལུས་ཤིན་སྦྱངས་སྐྱེ་བའི་རྒྱུའི་རླུང་ལུས་ལ་
རྒྱུ༑ དེ་ལུས་ཀྱི་ཆ་གང་ལ་ཁྱབ་པར་རྒྱུས་པ་ན་ལུས་ཀྱི་གནས་ངན་
ལེན་གྱི་གཉེན་པོ་ལུས་ཤིན་སྦྱངས་སྐྱེ་དེའི་མཐུས་ལུས་ལ་བདེ་བའི་
ཉམས་ཆེན་པོ་སྐྱེས་པའི་ལུས་ཤིན་སྦྱངས་ཀྱི་བདེ་བ་སྐྱེ་བ་ལ་བརྟེན་ནས་

སེམས་ལ་དགའ་བདེའི་ཉམས་ཆེ་བའི་ཕུལ་དུ་བྱུང་བའི་སེམས་ཤིན་
སྦྱངས་ཀྱི་བདེ་བ་སྐྱེ་པའི་ཕྱིར། དེར་ཐལ། རིམ་པ་ལྟར་སྐྱེ་ཞིང་
དེའི་ཚེ་ད་དུང་ཞི་གནས་ཐོབ་པ་ཡིན་པར་ཉན་ས་དང་ལམ་རིམ་
གཉིས་ཀ་ནས་བཤད་པའི་ཕྱིར། ཁ་ཅིག་གིས། ལུས་ཤིན་སྦྱངས་
ཆོས་ཅན། ཤེས་པ་ཡིན་པར་ཐལ། སེམས་བྱུང་ཡིན་པའི་ཕྱིར། དེར་
ཐལ༑ དགེ་བ་བཅུ་གཅིག་པོ་གང་རུང་ཡིན་པའི་ཕྱིར། དེར་ཐལ།
དེའི་ཡ་གྱལ་གྱི་ཤིན་སྦྱངས་ཡིན་པའི་ཕྱིར། དེར་ཐལ། ཀུན་བཏུས་
ཀྱིས་དེའི་ཡ་གྱལ་གྱི་ཤིན་སྦྱངས་བཤད་པའི་སྐབས་སུ་བཤད་པའི་ཕྱིར་
ན་མ་ཁྱབ། རྟགས་གྲུབ་སྟེ། ཀུན་བཏུས་ལས། ཤིན་ཏུ་སྦྱངས་པ་
གང་ཞེ་ན། ལུས་དང་སེམས་ཀྱི་གནས་ངན་ལེན་རྣམས་ཀྱི་རྒྱུན་གཅོད་
པའི་ཕྱིར། ལུས་དང་སེམས་ལས་སུ་རུང་བ་ཉིད་དེ། སྒྲིབ་པ་ཐམས་
ཅད་སེལ་བའི་ལས་ཅན་ནོ། །ཞེས་གསུངས་པའི་ཕྱིར། ཁྱབ་སྟེ། ལུས་
དང་སེམས་ལས་སུ་རུང་བ་ཞེས་ངའི་ལུས་ལས་སུ་རུང་བ་དེ་ལུས་ཤིན་
སྦྱངས་ལ་བྱེད་པའི་ཕྱིར། སློབ་དཔོན་བློ་བརྟན་གྱིས་བཤད་པའི་ཕྱིར།
དེར་ཐལ། སློབ་དཔོན་དེའི་གསུངས་ལས། དེ་ལ་ལུས་ལས་སུ་རུང་
བ་ནི། ལུས་ཀྱི་རང་གི་བྱ་བ་རྣམས་ལ་ལྡང་བ་ཡང་བ་གང་ལས་བྱུང་
བའོ༑ ༑ཞེས་གསུངས་པའི་ཕྱིར། རྩ་བར་འདོད་ན། ལུས་ཤིན་

སྦྱངས་ཆོས་ཅན། ཤེས་པ་མ་ཡིན་པར་ཐལ། གཟུགས་ཡིན་པའི་
ཕྱིར༑ དེར་ཐལ། ལུས་ཀྱི་རེག་བྱ་ཡིན་པའི་ཕྱིར། ལམ་རིམ་ལས།
ལུས་ཤིན་ཏུ་སྦྱངས་པ་ནི་ལུས་ཀྱི་ནང་གི་རེག་བྱ་ཡིང་དུ་འོང་བ་ཞིག་
ཡིན་གྱི་སེམས་བྱུང་ནི་མ་ཡིན་ནོ། །ཞེས་གསུངས་པའི་ཕྱིར། ཁོ་
ན་རེ། ལུས་ལས་སུ་མི་རུང་བ་དེ་གཟུགས་ཡིན་པར་ཐལ། ལུས་
ལས་སུ་རུང་བ་དེ་གཟུགས་ཡིན་པའི་ཕྱིར། རྟགས་ཁས་ཟེར་ན། འདོད་
པ་ཁོ་ན་ཡིན་ཏེ། ལུས་ལས་སུ་མི་རུང་བ་དེ་རེག་བྱ་ཡིན་པའི་ཕྱིར།
དེར་ཐལ། དེ་ལུས་ཀྱི་རེག་བྱ་ཡིན་པའི་ཕྱིར། མ་གྲུབ་ན། ལུས་
ལས་སུ་མི་རུང་བ་དེ་ཆོས་ཅན། ཁྱོད་ལུས་ཀྱི་རེག་བྱ་ཡིན་པར་ཐལ།
ཁྱོད་ལུས་ཀྱི་གནས་ངན་ལེན་ཡིན་པའི་ཕྱིར། ཁྱབ་ཅིང༌། རྟགས་
གྲུབ་པ་གཉིས་ཀ་ཡིན་པར་ཐལ། སེམས་ཤིན་སྦྱངས་མ་ཐོབ་པའི་
དུས་ན་ཉོན་མོངས་སྤོང་བ་དང་དགེ་སྦྱོར་ལ་འཇུག་པའི་སྐབས་རྣམས་
སུ་ལུས་ཤིན ཏུ་ལྕི་བ་དང་རྩུབ་པའི་ལས་སུ་མི་རུང ྤ་ལུས་ཀྱི་གནས་
ངན་ལེན་ཡིན་པ་གང་ཞིག །ལུས་ཀྱི་ལྕི་བ་རྩུབ་པ་གཉིས་ལུས་ཀྱི་རེག་
བྱ་ཡིན་པའི་ཕྱིར། ལམ་རིམ་ལས། ལུས་ཀྱི་གནས་ངན་ལེན་ཉོན་
མོངས་སྤོང་པ་ལ་རྩོལ་བ་ན་ལུས་ལྕི་བ་ལ་སོགས་པའི་ལས་སུ་མི་རུང་
བ་དང་། ཞེས་གསུངས་པའི་ཕྱིར། ཁྱབ་སྟེ། ལྕི་བ་ལ་སོགས་པ་

ཞེས་པའི་སོགས་ཁོངས་ནས་རྩུབ་པ་བཏོན་ནས་ཉོན་མོངས་སྤོང་བ་
ལ་རྩོལ་པ་ན་ལུས་དགེ་བ་ལ་བཀོལ་མི་བཏུབ་པའི་ལྕི་བ་དང་རྩུབ་པ་
གཉི་ལུས་ལས་སུ་མི་རུང་བ་ཡིན་ལ། དེ་ནི་ལུས་ཀྱི་གནས་ངན་
ལེན་ཡིན་པར་བསྟན་པའི་ཕྱིར། གོང་གི་རྟགས་གཉིས་པ་མ་གྲུབ་ན།
ལུས་ཀྱི་ལྕི་བ་དང་རྩུབ་པ་གཉིས་ལུས་ཀྱི་རེག་བྱ་ཡིན་པར་ཐལ། ལྕི་
བ་དང་རྩུབ་པ་གཉིས་རེག་བྱ་ཡིན་པའི་ཕྱིར། དེར་ཐལ། རེག་བྱ་
བཅུ་གཅིག་འདྲེན་ཚུལ་ཡོད་པའི་ཕྱིར། གཞན་ཡང་། ལུས་ཤིན་
སྦྱངས་རེག་བྱ་ཡིན་པར་ཐལ། སེམས་ཤིན་སྦྱངས་ཀྱི་མཐུ་ལ་བརྟེན་
ནས་ལུས་ཤིན་སྦྱངས་སྐྱེ་བའི་རྒྱུར་གྱུར་པའི་རླུང་ལུས་ལ་རྒྱུས་པ་ན་
རླུང་དེའི་མཐུས་ཉོན་མོངས་སྤོང་བ་ལ་རྩོལ་བ་ན་ལུས་ལྕི་བ་དང་བྲལ་
ནས་ལྡང་བ་ཡང་བ་དང་རྩུབ་པ་བྲལ་ནས་འཇམ་པའི་ལས་རུང་དེ་ལུས་
ཤིན་སྦྱངས་ཡིན་པའི་ཕྱིར། ཁྱབ་སྟེ། དེ་ལྟར་ན་ལུས་ཤིན་སྦྱངས་
དེ་ུས་ཀྱི་རེག་བྱ་ཡང་བ་དང་འཇམ་པ་ལ་འཇོག་དགོས་པའི་ཕྱིར།
དེར་ཐལ། སློབ་དཔོན་བློ་བརྟན་གྱིས། ལུས་ཀྱི་རེག་བྱའི་ཁྱད་པར་
དགའ་བས་ཟིན་པ་ན་ལུས་ཤིན་ཏུ་སྦྱངས་པར་རིག་པར་བྱ་སྟེ། ཞེས་
གསུངས་པའི་ཕྱིར། ཁྱབ་སྟེ། ཁྱད་པར་ནི་བྱེ་བྲག་གི་དོན་ཡིན་པས།
ལུས་ཀྱི་རེག་བྱའི་བྱེ་བྲག་ཡང་ཡིན་ལ། སེམས་ཤིན་སྦྱངས་ཀྱི་དགའ་

བ་དེས་ཟིན་པ་ཡང་ཡིན་པ་གཅིག་ལུས་ཤིན་སྦྱངས་སུ་བཤད་འ
པའི་ཕྱིར། དེ་ལྟར་ན་ལུས་ཀྱི་གནས་ངན་ལེན་དང་ལུས་ལས་སུ་མི་
རུང་བ་གཉིས་ནི་ལུས་ཀྱི་རེག་བྱ་ལྕི་བ་དང་རྩུབ་པ་ཡིན་ལ། དེ་གཉིས་
ཀྱི་མི་མཐུན་ཕྱོགས་ལུས་ལས་སུ་རུང་བ་དང་། ལུས་ཤིན་སྦྱངས་
ནི་ལུས་ཀྱི་རེག་བྱ་འཇམ་པ་དང་ཡང་བ་ཡིན་ཏེ། དེ་ལྟར་བསམ་
གཟུགས་ཆེན་མོ་སོགས་གཞུང་དུ་མས་བཤད་པའི་ཕྱིར། ཁ་ཅིག་གིས།
དེ་མི་འཐད་པར་ཐལ། ལུས་སེམས་ཤིན་སྦྱངས་གཉིས་ཀ་སེམས་
བྱུང་ཡིན་པའི་ཕྱིར། དེར་ཐལ། ཀུན་བཏུས་དར་ཊཱིཀ་ལས། ལུས་
སེམས་ལས་སུ་རུང་བར་བྱེད་པའི་སེམས་བྱུང་ལ་ལུས་སེམས་ཤིན་
ཏུ་སྦྱངས་པ་ཞེས་བྱའི་ལུས་སེམས་དངོས་ནི་མ་ཡིན་ནོ། །ཞེས་གསུངས་
པའི་ཕྱིར་ན་མ་ཁྱབ་སྟེ། སེམས་བྱུང་ཤིན་སྦྱངས་ཀྱིས་ལུས་སེམས་
ལ་ཕན་འདོགས་པའི་དོན་ཡིན་པའི་ཕྱིར།
༈ གཉིས་པ་རང་ལུགས་ལ། སེམས་གནས་དགུ་འདྲེན་ལ་
ཡོད་དེ་སེམས་ནང་ཁོ་ནར་འཇོག་པ་དང། རྒྱུན་དུ་འཇོག་པ་དང༌།
གླན་ཏེ་འཇོག་པ་དང༌། ཉེ་བར་འཇོག་པ་དང༌། དུལ་བར་འཇོག་
པ་དང་། ཞི་བར་བྱེད་པ་དང་། རྣམ་པར་ཞི་བར་བྱེད་པ་དང་། རྩེ་
གཅིག་ཏུ་བྱེད་པ་དང༌། མཉམ་པར་འཇོག་པ་དང་དགུ་འདྲེན་པའི་

ཕྱིར༑ ཀུན་བཏུས་ཀྱི་མིང་འདོགས་འདི་ལྟར་ཡིན་ནོ། །ཉན་ས་ལས་
དང་པོའི་མིང་འདྲ་ལ། གཉིས་པ་ལ་རྒྱུན་དུ་འཇོག་པ་དང༌། གསུམ་
པར་བསྡུས་ཏེ་འཇོག་པ་དང་། བཞི་པ་དང་ལྔ་པ་དང་དྲུག་པ་གསུམ་
མཐུན་ལ། བདུན་པར་ཉེ་བར་ཞི་བར་བྱེད་པ་དང་། བརྒྱད་པར་
རྒྱུད་གཅིག་ཏུ་བྱེད་པ་དང༌། དགུ་པར་ཏིང་ངེ་འཛིན་དུ་བྱེད་པ་ཞེས་
བཤད་དོ། །སེམས་གནས་དང་པོ་ཆོས་ཅན། སེམས་ནང་ཁོ་ནར་
འཇོག་པ་ཞེས་བྱ་སྟེ། ཕྱི་རོལ་གྱི་དམིགས་པ་ཐམས་ཅད་ལས་སེམས་
ཡང་དག་པར་བསྡུས་ཏེ་ནང་དུ་དམིགས་པ་ལ་གཏོད་པར་བྱེད་པའི་
ཕྱིར་རོ། །དེ་གཉིས་པ་ཆོས་ཅན། རྒྱུན་དུ་འཇོག་པ་ཞེས་བྱ་སྟེ། དང་
པོར་གཏད་པའི་སེམས་དེ་ཉིད་གཞན་དུ་མི་གཡེང་བར་དམིགས་པ་
དེ་ལ་རྒྱུན་དུ་འཇོག་པའི་ཕྱིར། གསུམ་པ་ཆོས་ཅན། གླན་ཏེ་འཇོག་
པ་ཞེས་བྱ་སྟེ། བརྗེད་ངེས་ཀྱིས་གཡེང་སྟེ་ཕྱི་རོལ་ཏུ་གཡེངས་ནས།
དེ་ཤེས་པར་བྱས་ནས་སླར་ཡང་དམིགས་པ་དེ་ཉིད་ལ་འདོགས་པའི་
ཕྱིར༑ དེ་བཞི་པ་ཆོས་ཅན། ཉེ་བར་འཇོག་པ་ཞེས་བྱ་སྟེ། སེམས་
སྔ་མ་གཡེང་བ་ཤེས་ནས་སྤོང་བ་དང་སེམས་འདི་ཉིད་རྣམ་གཡེང་
སྤངས་ནས་དམིགས་པ་དེ་ཉིད་ལ་འབད་པས་འཇོག་པའི་ཕྱིར། འདི་
ཤེར་ཕྱིན་མན་ངག་ལས། སེམས་རང་བཞིན་གྱིས་རྒྱ་ཆེ་བ་ལས་ཡང་

དང་ཡང་དུ་བསྡུས་ཏེ་ཕྲ་བར་བྱས་ནས་གོང་ནས་གོང་དུ་འཇོག་པ་ལ་
བཤད་ལ། ཉན་ས་ལས། དྲན་པའི་སྟོབས་བསྐྱེད་ནས་བརྗེད་ངེས་
ཀྱིས་ཕྱི་རོལ་དུ་མི་གཡེང་བ་ལ་བཤད ོ། །དེ་ལྔ་པ་ཆོས་ཅན། དུལ་
བར་བྱེད་པ་ཞེས་བྱ་སྟེ། ཏིང་ངེ་འཛིན་གྱི་ཡོན་ཏན་བསམ་ནས་ཏིང་
ངེ་འཛིན་ལ་དགའ་བར་བྱེད་པའི་ཕྱིར་ཏེ། དེ་ནས་དེའི་ཡོན་ཏན་མཐོང་
པའོ༑ ༑ཉན་སར་གཟུགས་སོགས་ལྔ་དང་དུས་གསུམ་དང་སྐྱེས་པ་
བུད་མེད་ཀྱི་མཚན་མ་གང་རུང་གིས་སེམས་གཡེང་བ་ན་དང་པོ་ནས་
དེ་དག་ལ་ཉེས་དམིགས་སུ་བཟུང་ནས་མཚན་མ་བཅུ་པོ་དེ་དག་གིས་
སེམས་འཕྲོ་བར་མི་སྟེར་བ་ལ་བཤད་དོ། །དེ་དྲུག་པ་ཆོས་ཅན། ཞི་
བར་བྱེད་པ་ཞེས་བྱ་སྟེ། རྣམ་གཡེང་ལ་སྐྱོན་དུ་བལྟས་ནས། ཏིང་
ངེ་འཛིན་ལ་མི་དགའ་བ་ཞི་བར་བྱེད་པའི་ཕྱིར་ཏེ། རྣམ་གཡེང་གི་
ཉེས་པ་མཐོང་པའོ། །ཉན་སར་འདོད་པའི་རྣམ་རྟོག་ལ་སོགས་པའི་
རྣམ་རྟོག་དང་འདོད་པ་ལ་འདུན་པའིསྒྲིབ་པ་ལ་སོགས་པ་ཉེ་ཉོན་གྱི་
སེམས་འཁྲུགས་ན་དང་པོ་ནས་དེ་ལ་ཉེས་དམིགས་སུ་བཟུང་ནས་རྣམ་
རྟོག་དང་ཉེ་ཉོན་དེ་དག་ལ་སེམས་འཕྲོ་བར་མི་སྟེར་བ་ལ་བྱེད་དོ། །དེ་
བདུན་པ་ཆོས་ཅན། རྣམ་པར་ཞི་བར་བྱེད་པ་ཞེས་བྱ་སྟེ། ཆགས་
སེམས་དང་ཡིད་མི་བདེ་དང་རྨུགས་པ་དང་གཉིད་ལ་སོགས་པ་བྱུང་

བ་རྣམས་ཉེ་བར་ཞི་བར་བྱེད་པའི་ཕྱིར། ཉན་སར། བརྗེད་ངེས་
སྐྱེས་ནས་སྔར་བཤད་པའི་རྣམ་རྟོག་དང་ཉེ་ཉོན་བྱུང་ན་བྱུང་ངོ་ཅོག་
དང་དུ་མི་ལེན་པར་སྤོང་བ་ལ་བཤད་དོ། །དེ་བརྒྱད་པ་ཆོས་ཅན། རྩེt
གཅིག་ཏུ་བྱེད་པ་ཞེས་བྱ་སྟེ། འབད་མེད་དུ་འཇུག་པའི་ཕྱིར་དུ་འབད་
པར་བྱེད་པའི་ཕྱིར། ཉན་སར། མངོན་པར་འདུ་བྱེད་པ་དང་བཅས་
པས་བར་དུ་བཅས་པ་མེད་པ་དང་། རྒྱུན་ཆགས་པར་ཏིང་ངེ་འཛིན་
གྱི་རྒྱུན་ལ་འཇོག་པར་བྱེད་པ་ལ་བཤད་དོ། །སེམས་གནས་དགུ་པ་
ཆོས་ཅན། རྣམ་པར་འཇོག་པ་ཞེས་བྱ་སྟེ། སེམས་མཉམ་པར་གྱུར་
ན་བཏང་སྙོམས་སུ་བྱེད་པའི་ཕྱིར། ཤེར་ཕྱིན་མན་ངག་ལས། རྒྱུད་
གཅིག་ཏུ་བྱེད་པ་གོམས་པས་ལྷུན་འགྲུབ་ཏུ་རང་གི་ངང་གིས་འཇུག་
ཅིང་རང་དབང་ཐོབ་པ་ལ་བཤད་ལ། ཉན་སར། ཏིང་ངེ་འཛིན་དུ་
བྱེད་པ་ཞེས་སྨོས་ནས། དེའི་དོན་ཀུན་ཏུ་བརྟེན་ཅིང་གོམས་པར་བྱས་
ལན་མང་དུ་བྱས་པའི་རྒྱུས་ངྷུན་གྱིས་གྲུབ་པར་འཇུག་པ་དང་རང་གི་
ངང་གིས་འཇུག་པའི་ལམ་ཐོབ་ཅིང་མངོན་པར་འདུ་བྱེད་པ་མེད་པ་
དང་༑ ལྷུན་གྱིས་གྲུབ་པ་དེ་ཉིད་ཀྱིས་དེའི་སེམས་རྣམ་པར་གཡེང་
བ་མེད་པའི་ཏིང་ངེ་འཛིན་གྱི་རྒྱུན་ལ་འཇུག་པར་འགྱུར་བ་ལ་བཤད་
དོ༑ ༑སེམས་གནས་དགུ་པ་དེ་སྟོབས་དྲུག་གིས་འགྲུབ་ལུགས་ནི།

སྟོབས་དྲུག་སྟེ། ཐོས་པའི་སྟོབས་དང༌། བསམ་པའི་སྟོབས་དང་།
དྲན་པའི་སྟོབས་དང༌། ཤེས་བཞིན་གྱི་སྟོབས་དང༌། བརྩོན་འགྲུས་
ཀྱི་སྟོབས་དང་། འདྲིས་པའི་སྟོབས་སོ། །དེ་ལ་ཐོས་འི་སྟོབས་ཀྱིས་
དང་པོ་སེམས་ནང་ཁོ་ནར་འཇོག་པའི་དེ་འགྲུབ་སྟེ། གདམས་ངག་
ཐོས་པ་ཙམ་ལ་བརྟེན་ནས་དང་པོར་སེམས་དམིགས་པ་ལ་བཞག་ཙམ་
ཡིན་གྱི། རང་གིས་ཡང་ཡང་བསམ་ནས་གོམས་པ་མ་ཡིན་པའི་ཕྱིར།
བསམ་པའི་སྟོབས་ཀྱིས་རྒྱུན་དུ་འཇོག་པའི་དེ་འགྲུབ་སྟེ། དམིགས་
པ་ལ་བཏགས་པ་དེའི་རྒྱུན་ཡང་ཡང་བསམ་ནས་བསྐྱངས་པས་རྒྱུན་
ཅུང་ཟད་འཐུད་ནུས་པ་ཐོག་མར་ཐོབ་པ་ཡིན་པའི་ཕྱིར། དྲན་པའི་
སྟོབས་ཀྱིས་གླན་ཏེ་འཇོག་པའི་དེ་དང་ཉེ་བར་འཇོག་པའི་དེ་གཉིས་
འགྲུབ་སྟེ། སྐབས་འདིར་ཅུང་ཟད་རེ་གོམས་པས་དྲན་པ་ཤུགས་ཅན་
སྐྱེད་ཐུབ་པའི་དྲན་པ་དེས་གཡེང་བ་མཐོང་ན་དམིགས་པ་དྲན་ནས་
སླར་ནང་དུ་སྡུད་པ་དང༌། དང་པོ་ནས་དྲན་པའི་ཤུགས་བསྐྱེད་དེ་
དམིགས་པ་ལ་ཉེ་རུ་ཉེ་རུ་འཇོག་ཐུབ་པའི་ཕྱིར། ཤེས་བཞིན་གྱི་སྟོབས་
ཀྱིས་དུལ་བར་བྱེད་པའི་དེ་དང་ཞི་བར་བྱེད་པའི་དེ་གཉིས་འགྲུབ་སྟེ།
དྲན་པ་སྟོབས་ལྡན་བྱུང་ན་ཤེས་བཞིན་ཡང་ཤུགས་ཅན་འོངས་པས་
རྣམ་རྟོག་དང་ཉེ་ཉོན་གྱི་མཚན་མ་ལ་འཕྲོ་བའི་ཉེས་དམིགས་ཤེས་བཞིན་

གྱིས་རིག་ནས་ཉེས་དམིགས་སུ་བལྟས་པས་དེ་ལ་འཕྲོར་མི་འཇུག་པའི་
ཕྱིར༑ བརྩོན་འགྲུས་ཀྱི་སྟོབས་ཀྱིས་རྣམ་པར་ཞི་བར་བྱེད་པའི་དེ་
ད ་རྩེ་གཅིག་ཏུ་བྱེད་པའི་དེ་གཉིས་འགྲུབ་སྟེ། རྣམ་རྟོག་དང་ཉེ་ཉོན་
བྱུང་བ་ཕྲ་མོ་ཡང་རྩོལ་བས་སྤོང་ཞིང་བྱིང་རྒོད་ཀྱིས་ཏིང་ངེ་འཛིན་
ལ་བར་ཆད་མི་ནུས་པར་བྱེད་པའི་ཕྱིར། འདྲིས་པའི་སྟོབས་ཀྱིས་
མཉམ་པར་འཇོག་པའི་དེ་འགྲུབ་སྟེ། གོམས་པའི་སྟོབས་ཀྱིས་འབད་
མེད་དུ་འཇུག་པའི་ཏིང་ངེ་འཛིན་སྐྱེད་པའི་ཕྱིར། མདོར་བསྡུས་ན་
འདི་ལྟར་ཡིན་ཏེ། དང་པོར་སེམས་དམིགས་པ་ལ་འཇོག་ཚུལ་གྱི་
གདམས་པ་ལ་ཉན་ནས་དེའི་རྗེས་སུ་འབད་ལ་སེམས་དམིགས་པ་ལ་
འཇོག་པར་བྱ། དེ་ནས་དེ་ལྟར་བཞག་པ་ཡང་ཡང་དྲན་ལ་དེ་རྒྱུན་
འཐུད་ཅུང་ཟད་ཐུབ་པའི་སྒོ་ནས་བསྐྱངས། དེ་ནས་དྲན་པ་ཉམས་
ནས་གཡེང་ན་མྱུར་དུ་བསྡུས་ལ་དམིགས་པ་དྲན་པར་བྱ། དེ་ནས་
དྲན་པ་ཤུགས་ཅན་བསྐྱེད་ལ་དང་པོ་ནས་མིགས་པ་མི་གཡེང་བའི་
དྲན་པའི་སྟོབས་བསྐྱེད། དེ་ནས་དམིགས་པ་ལས་གཡེང་བའི་བྱིང་
རྒོད་སོགས་ལ་བྱ་ར་བྱེད་པའི་ཤེས་བཞིན་དྲག་པོ་བསྐྱེད། དེ་ནས་
བརྗེད་ངེས་ཕྲ་མོས་གཡེང་ནའང་དེ་མ་ཐག་རིག་ནས་རྒྱུན་གཅོད་པ་
དང་༑ བཅད་ནས་མི་མཐུན་ཕྱོགས་ཀྱི་བར་མ་བཅད་པའི་རྒྱུན་ཇེ་

རིང་དུ་གཏོང་བའི་རྩོལ་བའི་སྟོབས་བསྐྱེད། དེ་ནས་འབད་ནས་བསྒོམ་
པས་གོམས་པ་གློད་དུ་གྱུར་ནས་འབད་རྩོལ་མེད་པར་ཏིང་ངེ་འཛིན་
ཏུ་འགྲོ་བའི་སེམས་གནས་དགུ་པ་འགྲུབ་པར་འགྱུར་རོ། །དེ་དགུ་
ཡིད་བྱེད་བཞིས་བསྡུས་ཏེ། བསྒྲིམས་ཏེ་འཇུག་པ་དང༌། བར་དུ་
ཆད་ཅིང་འཇུག་པ་དང༌། སྐབས་སུ་ཆད་པ་མེད་པར་འཇུག་པ་དང་།
ལྷུན་གྱིས་གྲུབ་པར་འཇུག་པ་བཞིས་བསྡུས་པའི་ཕྱིར། སེམས་ནང་
ཁོ་ནར་འཇུག་པ་དང་རྒྱུན་དུ་འཇུག་པ་གཉིས་ལ་བསྒྲིམས་ཏེ་འཇུག་
པའི་ཡིད་བྱེད་འཇོག་ཏེ། དེ་གཉིས་ཀའི་དུས་ཏིང་ངེ་འཛིན་དུ་འགྲོ་
བ་དང་མི་འགྲོ་བ་གཉིས་ཕྱི་མ་ཕྱེད་རིང་བས་འབད་པས་བསྒྲིམས་
དགོས་པས་བསྒྲིམས་ཏེ་འཇུག་པར་བཞག་པའི་ཕྱིར། གླན་ཏེ་འཇོག་
པ་དང་། ཉེ་བར་འཇོག་པ་དང་། དུལ་བར་བྱེད་པ་དང་། ཞི་བར་
བྱེད་པ་དང༌། ཉེ་བར་ཞི་བར་བྱེད་པ་ལ་སྐབས་སུ་ཆད་ཅིང་འཇུག་
པའི་ཡིད་བྱེད་འཇོག་སྟེ། དེ་ལྔ་ལ་ནི་སེམས་གནས་དང་པོ་གཉིས་
ཀྱི་སྐབས་ལ་ལྟོས་ཏེ་ཏིང་ངེ་འཛིན་ལ་གནས་པ་ཆེས་རིང་བས་ཏིང་
ངེ་འཛིན་བར་བཅད་པའི་ཐ་སྙད་ཐོབ་པས་སྐབས་སུ་ཆད་ཅིང་འཇུག་
པའི་ཡིད་བྱེད་བཞག་པའི་ཕྱིར། བརྒྱད་པ་རྩེ་གཅིག་ཏུ་བྱེད་པའམ་
རྒྱུད་གཅིག་ཏུ་བྱེད་པ་ལ་ནི་སྐབས་སུ་ཆད་པ་མེད་པར་འཇུག་པའི་ཡིད་

བྱེད་འཇོག་ཏེ། དེ་ལ་བྱིང་རྒོད་ཀྱིས་བར་གཅོད་མི་ནུས་པར་རྒྱུན་
ཆགས་སུ་ཐུན་རིང་པོ་སྐྱོང་ཐུབ་པས་དེ་བཞག་པའི་ཕྱིར། དགུ་པ་
མཉམ་པར་འཇོག་པའམ་ཏིང་ངེ་འཛིན་དུ་བྱེད་པ་ལ་རྩོལ་བ་མེད་པར་
འཇུག་པའི་ཡིད་བྱེད་འཇོག་ཏེ། བྱང་རྒོད་ཀྱིས་བར་གཅོད་མི་ནུས་
པར་མ་ཟད་འདིའི་དུས་ན་སེམས་དམིགས་པ་ལ་གཏད་པའི་དྲན་པས་
ལན་གཅིག་མཉམ་པར་བཞག་ན་དེ་ནས་དྲན་ཤེས་ན་རེ་རྒྱུན་ལྡན་
བསྟེན་པ་མ་བྱུང་ཡང༌། ཏིང་ངེ་འཛིན་དེ་ཉིད་རྒྱུན་ཆགས་སུ་རྒྱུན་
རིང་པོར་འཇུག་ཐུབ་པ་འབྱུང་བའི་ཕྱིར། དེས་ན་འདི་མ་ཐོབ་ཡན་
ཆད་དུ་རྣལ་འབྱོར་པས་སེམས་ཏིང་ངེ་འཛིན་ལ་འཇོག་པའི་རྩོལ་བ་
བྱ་དགོས་ལ་སེམས་གནས་དགུ་པ་འདི་ཐོབ་ནས་ཆེད་དུ་མཉམ་པར་
འཇོག་པའི་རྩོལ་པ་ཆེར་མ་བྱས་ཀྱང་སེམས་ཏིང་ངེ་འཛིན་ལ་ཧྲིལ་
ཧྲིལ་འགྲོ་བར་འགྱུར་རོ། །དེ་ཙམ་ཐོབ་ཀྱང་ཞི་གནས་ཐོབ་པ་ནི་མ་
ཡིན་པས་ཞི་བནས་ཐོབ་པའི་ཚད་ཇི་ལྟ་བུ་ཞེ་ན་ཞི་གནས་ཞི་ཐོབ་པ་
ལ༑ ལུས་དང་སེམས་ཀྱི་གནས་ངན་ལེན་ཞེས་བྱ་བ་ཉོན་མོངས་སྤོང་
བ་ལ་བར་དུ་གཅོད་པར་བྱེད་པ་ཉོན་མོངས་སྤོང་པའི་ཕྱིར་དུ་རྩོལ་བ་
ན་དགེ་བའི་དམིགས་པ་ལ་དགའ་མགུར་འཇུག་ཏུ་མི་སྟེར་པའི་ལུས་
སེམས་ལས་སུ་མི་རུང་བ་དེའི་གཉེན་པོ་ལུས་སེམས་ཤིན་སྦྱངས་གཉིས་

ཐོབ་དགོས་ཏེ། ཤིན་སྦྱངས་དེ་གཉིས་ཐོབ་ན་ཉོན་མོངས་སྤོང་བ་རྩོལ་
བར་འདོད་ཀྱང་ལས་ངན་རང་གི་བྱ་བ་ལ་འཇུག་པ་ལྟར་འཚེར་སྣང་
གིས་འཇུག་པར་དཀའ་བས་ལུས་སེམས་ལས་སུ་མི་རུང་བ་དེ་ལ་
གནས། ལུས་སེམས་ཤིན་ཏུ་བཀོལ་བདེ་བ་དང་ལྡན་པ་འགྱུར་པའི་
ཕྱིར༑ དེ་ཡང་ཡིན་ཏེ་ལུས་ཤིན་སྦྱངས་ཐོབ་ན་ལུས་ཀྱི་གནས་ངན་
ལེན་དང་བྲལ་བར་འགྱུར་ལ་སེམས་ཤིན་སྦྱངས་ཐོབ་ནས་སེམས་ཀྱི་
གནས་ངན་ལེན་དང་བྲལ་བར་འགྱུར་བའི་ཕྱིར། དེ་གཉིས་སྐྱེས་པ་
ལས་ཞི་གནས་ཐོབ་ཚུལ་ཡོད་དེ། མཚན་ཉིད་ཡོངས་སུ་རྫོགས་པའི་
ཤིན་སྦྱངས་དེ་སྐྱེ་བའི་སྔ་ལྟས་སུ། ཏིང་ངེ་འཛིན་བསྒོམ་པའི་གང་
ཟག་དེའི་ཀླད་པ་ལྕི་བེམ་པ་སྙམ་བྱེད་པ་སྐྱེ། དེ་སྐྱེས་མ་ཐག་ཉོན་མོངས་
སྤོང་པ་ལ་བར་གཅོད་བྱེད་པའི་སེམས་ཀྱི་གནས་ངན་ལེན་དང་བྲལ་
བར་འགྱུར་ཞིང་། སེམས་ཀྱི་གནས་ངན་ལེན་དེའི་གཉེན་པོ་སེམས་
ཤིན་སྦྱངས་སྐྱེ། དེ་སྐྱེས་པའི་མཐུ ཡ་བརྟེན་ནས་ལུས་ཤིན་སྦྱངས་
སྐྱེ་བའི་རྒྱུར་གྱུར་བའི་རླུང་ལུས་ལ་རྒྱུ་བར་འགྱུར། རླུང་དེ་ལུས་ཀྱི་
ཆ་རྣམས་ལ་ཁྱབ་པར་བརྒྱུད་པ་ན། ལུས་ཀྱི་གནས་ངན་ལེན་དང་
བྲལ་བར་འགྱུར་ཞིང༌། །གནས་ངན་ལེན་དེའི་གཉེན་པོ་ལུས་ཤིན་
སྦྱངས་སྐྱེ། དེ་ཐོག་མར་སྐྱེ་བའི་ཚེ་ན་རླུང་གི་མཐུས་ལུས་ལ་བདེ་བའི་

ཉམས་ཆེན་པོ་སྐྱེས་པ་ལ་བརྟེན་ནས་སེམས་ལ་དགའ་བདེའི་ཉམས་
ཆེས་ཕུལ་དུ་བྱུང་བ་འབྱུང་བར་འགྱུར་རོ། །དེའི་ཚེ་དེ་འདྲ་བའི་དགའ་
བ་དེའི་ཤུགས་ཀྱིས་སེམས་དཀའ་ཡལ་ཡལ་བ་འབྱུང་ལ། དེ་ནས་
ལུས་སེམས་ཤིན་སྦྱངས་ཀྱི་བདེ་བ་རགས་པ་གཉིས་ཐོབ་པ་ཡིན་ཀྱང་།
ཤིན་སྦྱངས་མཚན་ཉིད་རྫོགས་པ་མ་ཐོབ་པས་ཞི་གནས་ཐོབ་པ་མ་ཡིན་
ནོ༑ ༑དེ་རྗེས་ཤིན་སྦྱངས་ཐོག་མར་སྐྱེས་པ་དེའི་ཤུགས་རིམ་གྱིས་
ཆུང་དུ་འགྲོ་སྟེ། དེ་ཡང་ཤིན་སྦྱངས་ཟད་ནས་འགྲོ་བ་མིན་གྱི་ཤིན་
སྦྱངས་རགས་པ་དེ་སེམས་ཧ་ཅང་གཡོ་བས་དགའ་ཡལ་ཡལ་བ་དེ་
ལོག་ནས་གྲིབ་མ་ལྟར་སྲབ་པའི་ཤིན་སྦྱངས་མི་གཡོ་བ་ཏིང་ངེ་འཛིན་
དང་མཐུན་པ་འབྱུང་ངོ་། །དེའི་དུས་སེམས་དགའ་བ་ཆེན་པོས་བསྐྱེད་
པའི་མ་ཞི་བ་དང་བྲལ་ནས་བརྟན་པར་གནས་པའི་ཞི་གནས་ཐོབ་པ་
ཡིན་ནོ། ། ་
༈ གསུམ་པ་རྩོད་པ་སྤོང་བ་ལ་ཁོ་ན་རེ། འོ་ན་སེམས་གནས་
དགུ་པ་ཐོག་མར་ཐོབ་ཚེ་ལུས་སེམས་ཤིན་སྦྱངས་མ་ཐོབ་པར་ཐལ།
དེ་གཉིས་ཐོབ་ཚུལ་སྔ་མ་བཤད་པ་དེའི་ཕྱིར་ཟེར་ན། འདོད་བྱས་
པ་ལ་ཁོ་ན་རེ། ཉན་ས་ལས། དེ་དང་པོ་ཁོ་ནར་ཡང་དག་པའི་སྦྱོར་
བ་ལ་རྩོམ་པའི་ཚེ་སེམས་ཤིན་ཏུ་སྦྱངས་པ་དང་སེམས་དང་ལུས་ལས་

སུ་རུང་བ་འབྱུང་བ་ནི་ཕྲ་བ་སྟེ་རྟོགས་པར་དཀའ་བ་ཡིན་ནོ། །ཞེས་
གསུངས་པ་མི་འཐད་པར་ཐལ། སེམས་གནས་དགུ་པ་དང་པོར་ཐོབ་
དུས་ལུས་སེམས་ཤིན་སྦྱངས་ཐོབ་པའི་ཕྱིར་ན་མ་ཁྱབ་སྟེ། དེ་དུས་
ལུས་སེམས་ཤིན་སྦྱངས་ཕྲ་མོ་ཐོབ་ཟིན་པའི་དོན་ཡིན་པའི་ཕྱིར། ཁོ་
ན་རེ། འོ་ན་ལུས་སེམས་ཤིན་སྦྱངས་ཕྲ་མོ་གཉིས་ཤིན་སྦྱངས་མ་ཡིན་
པར་ཐལ། དེ་གཉིས་ཕྲ་མོ་ཐོབ་ན་ཤིན་སྦྱངས་ཐོབ་པས་མ་ཁྱབ་པའི་
ཕྱིར༑ རྟགས་ཁས། འདོད་ན། ལུས་ཤིན་སྦྱངས་ཕྲ་མོ་ལུས་ཤིན་
སྦྱངས་མ་ཡིན་པར་ཐལ། འདོད་པའི་ཕྱིར། འདོད་ན། ལུས་ཤིན་
སྦྱངས་ཕྲ་མོ་ཆོས་ཅན། ལུས་ཤིན་སྦྱངས་ཡིན་པར་ཐལ། ཁྱོད་ལུས་
ཤིན་སྦྱངས་ཕྲ་མོ་ཡིན་པའི་ཕྱིར་ན་ཤིན་ཏུ་མ་ཁྱབ། ཉན་ཐོས་ལྷག་
མེད་པའི་ཡིད་ལུས་ཆོས་ཅན། སྡུག་བདེན་ཡིན་པར་ཐལ། ཁྱོད་
སྡུག་བདེན་ཕྲ་མོ་ཡིན་པའི་ཕྱིར། ཁྱབ་པ་འགྲིགས། ཁྱོད་རང་ལ།
སེམས་གནས་དགུ་པ་དང་པོར་ཐོབ་དུས་ལུས་སེམས་ལས་སུ་རུང་བ་
གཉིས་ཐོབ་པར་ཐལ། དེ་དུས་ལུས་སེམས་ཤིན་སྦྱངས་གཉིས་ཐོབ་
པའི་ཕྱིར། རྟགས་ཁས། འདོད་ན། སེམས་གནས་དགུ་པ་ཐོབ་མ་
ཐག་པའི་གང་ཟག་ཆོས་ཅན། ཁྱོད་ལུས་སེམས་ཀྱི་གནས་ངན་ལེན་
གཉིས་དང་བྲལ་བར་ཐལ། ཁྱོད་ཀྱིས་ལུས་སེམས་ཤིན་སྦྱངས་གཉིས་

ཐོབ་ཟིན་པའི་ཕྱིར། རྟགས་ཁས། འདོད་ན། དེ་འདྲ་བའི་གང་ཟག་
དེ་ཆོས་ཅན། ཁྱོད་སེམས་ཀྱི་གནས་ངན་ལེན་དང་བྲལ་བར་ཐལ།
· ལུས་སེམས་ཀྱི་གནས་ངན་ལེན་གཉིསཀ་དང་བྲལ་བའི་ཕྱིར། འདོད་
ན༑ ལམ་རིམ་ལས། གང་ཟག་དེས་ཀླད་པ་ལྕི་བམ་པ་སྙམ་བྱེད་པ་
སྟེ༑ མི་བདེ་བའི་ལྕི་བ་ནི་མ་ཡིན་ནོ། །དེ་སྐྱེས་མ་ཐག་ཏུ་ཉོན་མོངས་
སྤོང་བ་ལ་དགའ་བའི་བར་གཅོད་བྱེད་པའི་སེམས་ཀྱི་གནས་ངན་ལེན་
དང་བྲལ་བར་འགྱུར་ཞིང་། དེའི་གཉེན་པོ་ཤིན་ཏུ་སྦྱངས་པ་སྔོན་ལ་
སྐྱེ་སྟེ་ཞེས་གསུངས་པ་མི་འཐད་པར་ཐལ། སེམས་གནས་དགུ་པ་
དང་པོར་ཐོབ་དུས་ན་སེམས་ཀྱི་གནས་ངན་ལེན་དང་བྲལ་ཟིན་པའི་
ཕྱིར༑ རྟགས་ཁས། ཁྱབ་སྟེ། དེ་དུས་ཤིན་སྦྱངས་མཚན་ཉིད་རྫོགས་
པ་སྐྱེ་བའི་སྔ་ལྟས་སུ་ཀླད་པ་ལྕི་བེམ་པ་སྙམ་བྱེད་པར་སྐྱེས་མ་ཚར་
བའི་ཕྱིར། མ་གྲུབ་ན། ཤིན་སྦྱངས་མཚན་ཉིད་པ་སྐྱེ་བའི་སྔ་ལྟས་
ཀྱི་ཀླད་པ་ལྕི་བེམ་པ་སྙམ་བྱེད་པ་དེ་ཆོས་ཅན། ཁྱོད་སེམས་གནས་
པའི་སྐབས་སུ་སྐྱེས་པ་ཡིན་པར་ཐལ། ཁྱོད་སེམས་གནས་དགུ་པའི་
སྔོན་ལ་སྐྱེས་པ་གང་ཞིག །སེམས་གནས་བརྒྱད་པའི་ཡང་སྔོན་ནས་
སྐྱེ་རྒྱུ་མ་ཡིན་པའི་ཕྱིར། དང་པོ་གྲུབ་སྟེ། ཁྱོད་སྐྱེས་པའི་དེ་མ་ཐག་
ཏུ་སེམས་ཀྱི་གནས་ངན་ལེན་དང་བྲལ་བར་འགྱུར་ཞིང་སེམས་ཤིན་

སྦྱངས་སྐྱེ་བ་གང་ཞིག།དེ་ནི་སེམས་གནས་དགུ་པའི་ཐོག་མར་ཐོབ་
པའི་ཕྱིར། དང་པོ་ལམ་རིམ་གྱི་ལུང་གིས་གྲུབ་ལ། རྟགས་གཉིས་
པ་དངོས། གོང་དུ་འདོད་མི་ནུས་ཏེ། ལམ་རིམ་དང་ཉན་ས་སོགས་
ཐམས་ཅད་དང་འགལ་པའི་ཕྱིར། གཞན་ཡང་། ལམ་རིམ་ལས།
ཏིང་ངེ་འཛིན་ཐོག་མ་རྙེད་པ་ནས་ཆ་ཕྲ་མོ་རེ་འབྱུང་བས་དེ་ཇེ་ཆེར་
སོང་བ་ལས་མཐར་ཤིན་ཏུ་སྦྱངས་པ་དང་རྩེ་གཅིག་པའི་ཞི་གནས་སུ་
འགྱུར། །ཞེས་གསུངས་པ་མི་འཐད་པར་ཐལ། སེམས་གནས་དགུའི་
ཐོག་མའི་དུས་ཀྱི་ཤིན་སྦྱངས་ཕྲ་མོ་དེ་ཇེ་ཆེར་འཕེལ་ཏེ་མཐར་ཤིན་
སྦྱངས་སུ་འགྱུར་རྒྱུ་མ་ཡིན་པའི་ཕྱིར། དེར་ཐལ། དེ་ཤིན་སྦྱངས་
མཚན་ཉིད་པ་ཡིན་པའི་ཕྱིར། རྟགས་ཁས། ཡང་ཁ་ཅིག་གིས།ལུས་
ཤིན་སྦྱངས་དེ་རེག་བྱ་ཡིན་པ་མི་འཐད་པར་ཐལ། དེ་གཟུགས་མ་
ཡིན་པའི་ཕྱིར། དེར་ཐལ། དེ་ཤེས་པ་ཡིན་པའི་ཕྱིར། དེར་ཐལ།
ལུས་ཤིན་སྦྱངས་ཀྱི་བདེ་བ་ཤེས་པ་ཡིན་པའི་ཕྱིར། དེར་ཐལ།དེ་
ཚོར་བ་བདེ་བ་ཡིན་པའི་ཕྱིར། དེར་ཐལ། དེ་བདེ་བ་ཡིན་པའི་ཕྱིར་
ན་མ་ཁྱབ། དེ་ལ་འོ་ན་ལུས་ཤིན་སྦྱངས་ཀྱི་བདེ་བ་ཆོས་ཅན། ཁྱོད་
དབང་ཤེས་སུ་གྱུར་བའི་ཚོར་བདེ་བ་ཡིད་པར་ཐལ། ཁྱོད་དང་ཡིད་
ཤེས་སུ་གྱུར་པའི་ཚོར་བ་བདེ་བ་གང་རུང་ཡིན་པ་གང་ཞིག །ཕྱི་མ་

མ་ཡིན་པའི་ཕྱིར། དང་པོ་སླ། གཉིས་པ་མ་གྲུབ་ཟེར་ན། བསམ་
གཏན་དང་པོའི་ཉེར་བསྡོགས་ཀྱི་ཞི་གནས་ཟིན་བྱེད་ཀྱི་ལུས་ཤིན་སྦྱངས་
ཀྱི་བདེ་བ་དེ་ཆོས་ཅན། ཁྱོད་དེ་འདྲ་བའི་ཞི་གནས་དེ་འཁོར་དུ་འགྲོ་
ཡུལ་གྱི་སེམས་དེའི་འཁོར་གྱི་ཚོར་བ་བདེ་བ་ཡིན་པར་ཐལ། ཁྱོད་
ཡིད་ཤེས་སུ་གྱུར་པའི་ཚོར་བ་བདེ་བ་ཡིན་པ་གང་ཞིག །དེ་ལས་གཞན་
པའི་སེམས་གཅིག་གི་འཁོར་གྱི་དེ་མ་ཡིན་པའི་ཕྱིར། དང་པོ་གྲུབ་
སྟེ༑ ཁྱོད་ལུས་ཤིན་སྦྱངས་ཀྱི་བདེ་བ་ཡིན་པའི་ཕྱིར། ཁྱབ་པ་དོན་
གྱིས་ཁས། གཉིས་པ་མ་གྲུབ་ན། བསམ་གཏན་དང་པོའི་ཉེར་བསྡོགས་
ཀྱི་ཞི་གནས་མངོན་འགྱུར་དུ་རྒྱུད་ལྡན་གྱི་གང་ཟག་དེ་ལ་ཡིད་ཀྱི་རྣམ་
ཤེས་རྫས་ཐ་དད་པ་གཉིས་གཅིག་ཆར་དུ་མངོན་འགྱུར་དུ་ཡོད་པར་
ཐལ༑ འདོད་པའི་ཕྱིར། འདོད་མི་ནུས་ཏེ། སེམས་ཅན་རྣམས་ནི་
རྣམ་པར་ཤེས་པའི་རྒྱུན་རེ་རེ་བར་བཤད་པའི་མདོ་དང་འགལ་བའི་
ཕྱིར༑ གོང་དུ་འདོད་ན། བསམ་གཏན་དང་པོའི་ཉེར་བསྡོགས་ཀྱི་
ཞི་གནས་ཆོས་ཅན། ཁྱོད་དང་མཚུངས་ལྡན་གྱི་ཚོར་བ་བདེ་བ་ཡོད་
པར་ཐལ། ཁྱོད་འཁོར་དུ་འགྲོ་ཡུལ་གྱི་སེམས་དེའི་འཁོར་དུ་ཚོར་
བ་བདེ་བ་ཡོད་པའི་ཕྱིར། འདོད་ན། ལམ་རིམ་ལས། ཚོར་བ་སིམ་
པའི་རྣམ་པ་ཅན་གྱི་དགའ་བ་དེ་ནི་སྐབས་འདིར་བསྒྲུབ་པར་བྱ་བའི་

ཏིང་ངེ་འཛིན་གྱི་འབྲས་བུ་ལ་འབྱུང་ཡང་། བསམ་གཏན་དང་པོའི་
ཉེར་བསྔོགས་ཀྱིས་བསྡུས་པའི་ཏིང་ངེ་འཛིན་དང་མཚུངས་ལྡན་དུ་མི་
 འབྱུང་ཞིང༌། ཞེས་གསུངས་པ་མི་འཐད་པར་ཐལ་ལོ། །ཚོར་བ་
སིམ་པའི་རྣམ་པ་ཅན་ནི་ཚོར་བ་དང་བདེ་བ་ལ་བྱེད་ཅིང་། དེ་དེ་དང་
མཚུངས་ལྡན་དུ་འབྱུང་བའི་ཕྱིར། རྟགས་ཁས། ཁོ་ན་རེ། རྩ་བར་
འདོད་པ་ཡིན་ཏེ། ལུས་ཤིན་སྦྱངས་ཀྱི་བདེ་བ་ལུས་ཚོར་ཡིན་པའི་
ཕྱིར་ཟེར་ན། ཉན་ཐོས་མཐོང་ལམ་བཟོད་པ་བརྒྱད་ལ་གནས་པའི་
རྒྱུན་ཞུགས་ཞུགས་པ་ཆོས་ཅན། ཁྱོད་དབང་ཤེས་མངོན་འགྱུར་དུ་
རྒྱུད་ལྡན་གྱི་གང་ཟག་ཡིན་པར་ཐལ། ཁྱོད་ལུས་ཤིན་སྦྱངས་ཀྱི་བདེ་
བ་མངོན་འགྱུར་དུ་རྒྱུད་ལྡན་གྱི་གང་ཟག་ཡིན་པ་གང་ཞིག །དེ་དབང་
ཤེས་སུ་གྱུར་བའི་ཚོར་བ་བདེ་བ་ཡིན་པའི་ཕྱིར། རྟགས་ཕྱི་མ་ཁས།
ཁྱོད་ལུས་སེམས་ཤིན་སྦྱངས་ཀྱི་བདེ་བ་གཉིས་མངོན་འགྱུར་དུ་རྒྱུད་
ལྡན་གྱི་གང་ཟག་ཡིན་པའི་ཕྱིར། དེར་ཐལ། ཁྱོད་ལུས་སེམས་ཤིན་
སྦྱངས་ཀྱི་བདེ་བ་ཁྱད་པར་ཅན་གྱིས་ཟིན་པའི་ཞི་གནས་མངོན་འགྱུར་
དུ་རྒྱུད་ལྡན་གྱི་གང་ཟག་ཡིན་པའི་ཕྱིར། དེར་ཐལ། ཁྱོད་བསམ་
གཏན་དང་པོའི་ཉེར་བསྡོགས་སུ་གྱུར་པའི་ཞི་གནས་མངོན་འགྱུར་དུ་
རྒྱུད་ལྡན་གྱི་གང་ཟག་ཡིན་པའི་ཕྱིར། དེར་ཐལ། ཁྱོད་ཉན་ཐོས་

མཐོང་ལམ་བར་མེད་ལམ་ལ་གནས་པའི་རྒྱུན་ཞུགས་ཞུགས་པ་ཡིན་
པའི་ཕྱིར། རྟགས་སླ། གོང་དུ་འདོད་ན། ཉན་ཐོས་མཐོང་ལམ་
བཟོད་པ་བརྒྱད་ལ་གནས་པའི་རྒྱུན་ཞུགས་ཞུགས་པ་ཆོས་ཅན། ཁྱོད་
དབང་ཤེས་མངོན་འགྱུར་དུ་རྒྱུད་ལྡན་གྱི་གང་ཟག་མ་ཡིན་པར་ཐལ།
ཁྱོད་བར་ཆད་མེད་ལམ་པ་ཡིན་པའི་ཕྱིར། ཁྱབ་སྟེ། མཛོད་འགྲེལ་
ལས༑ སྙོམས་པར་འཇུག་པ་ལ་རྣམ་པར་ཤེས་པའི་ཚོགས་ལྔ་མེད་
པའི་ཕྱིར་རོ། །ཞེས་གསུངས་པའི་ཕྱིར་དང༌། སློབ་པའི་མཉམ་གཞག་
ན་དབང་པོ་མངོན་འགྱུར་བ་ཡོད་པར་བྱེ་སྨྲའི་སྡེ་པ་ཁ་ཅིག་མ་ཡིན་
པ་མཛོད་ལུགས་དང་མདོ་སེམས་ཐལ་རང་སུ་ཡང་མི་འདོད་པའི་ཕྱིར།
ཐལ་འགྱུར་བས་ལྷག་བཅས་ལྷག་མེད་ཀྱི་མྱང་འདས་འདོད་ཚུལ་གྱིས་
ཤེས་པའི་ཕྱིར། ཁོ་ན་རེ། ལུས་ཤིན་སྦྱངས་ཀྱི་བདེ་བ་གཟུགས་ཡིན་
ཡང་སེམས་ཤིན་སྦྱངས་ཀྱི་བདེ་བ་ཚོར་བ་བདེ་བ་ཡིན་ཟེར་ན། བསམ་
གཏན་དང་པོའི་ཉེར་བ ོ་ཀས་ཀྱི་ཞི་གནས་དང་མཚུངས་ལྡན་གྱི་ཕེམས་
ཤིན་སྦྱངས་ཆོས་ཅན། ཚོར་བ་བདེ་བ་ཡིན་པར་ཐལ། སེམས་ཤིན་
སྦྱངས་ཀྱི་བདེ་བ་ཡིན་པའི་ཕྱིར། དེར་ཐལ། དེ་འདྲ་བའི་ཞི་གནས་
སེམས་ཤིན་སྦྱངས་ཀྱི་དགའ་བདེ་ཁྱད་པར་ཅན་གྱིས་ཟིན་ཚུལ་ཡོད་
པའི་ཕྱིར། དེར་ཐལ། ཞི་གནས་ཐོག་མར་ཐོབ་པའི་ཚེ་ལུས་སེམས་

ཤིན་སྦྱངས་ཀྱི་དགའ་བདེ་ཁྱད་པར་ཅན་གྱིས་ཟིན་པ་དགོས་ཚུལ་དེ་
སྔར་བཤད་ཟིན་པ་དེ་ཡིན་པའི་ཕྱིར། རྩ་བར་འདོད་ན། དང་པོའི་
ཉེར་བགས་ཀྱི་ཞི་གནས་དང་མཚུངས་ལྡན་གྱི་ཚོར་བ་བདེ་བ་ཡོད་
པར་ཐལ། འདོད་པའི་ཕྱིར། འདོད་མི་ནུས་ཏེ། ལམ་རིམ་དང་
འགལ་བའི་ཕྱིར། བྱས་པ་ལ་ཁོ་ན་རེ། ཉེར་བསྡོགས་ཀྱི་ཚོར་བ་ལ་
སིམ་པའི་རྣམ་པ་ཅན་མེད་པ་བྱེ་སྨྲའི་ལུགས་ཡིན་གྱི། འདིར་དེ་ལ་
ཚོར་བ་བདེ་བ་མེད་པར་ཁས་མི་ལེན་ཟེར་ན། བྱེ་སྨྲའི་ལུགས་ལ་ཡང་
ཉེར་བསྡོགས་ཀྱི་ཚོར་བ་བདེ་བ་ཡོད་པར་ཐལ། དེའི་ལུགས་ལ་དང་
པོའི་ཉེར་བསྡོགས་ཀྱི་ཞི་གནས་ལ་ཤིན་སྦྱངས་ཀྱི་དགའ་བདེ་ཁྱད་པར་
ཅན་གྱིས་ཟིན་པས་ཁྱབ་པ་གང་ཞིག །ཤིན་སྦྱངས་ཀྱི་བདེ་བ་ཚོར་
བ་ཡིན་པའི་ཕྱིར། རྟགས་ཁས། བྱེ་སྨྲའི་ལུགས་ལ་བདེ་བ་ཡིན་ན་
ཚོར་བ་ཡིན་པས་མ་ཁྱབ་ཀྱང༌། གོང་མ་རྣམས་ལ་བདེ་བ་ཡིན་ན་
ཚོརཔེ་ཡིན་པས་ཁྱབ་ཟེར་ན། དེ་གཏན་ལ་མི་འཐད་པར་ཐལ།
དེ་ལ་ལུང་རིགས་གཅིག་ཀྱང་མེད་པའི་ཕྱིར། བདེ་བ་ཡིན་ན་ཚོར་
བ་ཡིན་པས་ཁྱབ་པ་ཁས་ལེན་པའི་གྲུབ་མཐའ་སྨྲ་བ་བཞི་པོ་སུ་ཡང་
སྔོན་ཆད་མ་བྱུང་བའི་ཕྱིར། ཡང་བྱེ་སྨྲའི་ལུགས་ལ་ཡང་སེམས་ཤིན་
སྦྱངས་ཡིན་ན་བདེ་བ་མ་ཡིན་པས་ཁྱབ་ཟེར་ན། བསམ་གཏན་དང་

པོའི་ཡན་ལག་ཏུ་གྱུར་བའི་དགའ་བདེ་གཉིས་མེད་པར་ཐལ། དེའི་
ཡན་ལག་ཏུ་གྱུར་པའི་བདེ་བ་དེ་བཞག་ཏུ་མེད་པའི་ཕྱིར། དེར་ཐལ།
བསམ་གཏན་དང་པོའི་དངོས་གཎྜཱིའི་ཞི་གནས་དང་མཚུངས་ལྡན་གྱི་
སེམས་བྱུང་ཤིན་སྦྱངས་དེ་དེ་མ་ཡིན་པ་གང་ཞིག །དེ་དང་མཚུངས་
ལྡན་གྱི་ཚོར་བ་དེ་ཡང་མ་ཡིན། དེ་ལས་གཞན་པའི་སེམས་དང་སེམས་
བྱུང་དང་ལྡན་མིན་འདུ་བྱེད་དང་གཟུགས་གཅིག་ཀྱང་དེ་ལ་འཇོག་
མི་རིགས་པའི་ཕྱིར། དང་པོ་གྲུབ་སྟེ། བསམ་གཏན་དང་པོའི་དངོས་
གཞིའི་ཞི་གནས་དང་མཚུངས་ལྡན་གྱི་སེམས་བྱུང་ཤིན་སྦྱངས་དེ་བདེ་
བ་མ་ཡིན་པའི་ཕྱིར། རྟགས་ཁས། ཁྱབ་སྟེ། བྱེ་སྨྲའི་ལུགས་ལ་
སེམས་ཤིན་སྦྱངས་ཡིན་ན་བདེ་བ་མ་ཡིན་པས་ཁྱབ་པའི་ཕྱིར། རྟགས་
དང་པོ་ཁས། གཉིས་པ་གྲུབ་སྟེ། བྱེ་སྨྲའི་ལུགས་ལ་བསམ་གཏན་
དང་པོའི་དངོས་གཞིའི་ཞི་གནས་དང་མཚུངས་ལྡན་གྱི་ཚོར་བ་དེ་ཚོར་
བ་ཡིད་བདེ་ཡིན་ཞིང་དེ་འདྲ་བའི་ཡིད་བདེ་དེ་བསམ་གཏན་དང་པོའི་
ཡན་ལག་གི་དགའ་བདེ་གཉིས་ཀྱི་ནང་གི་དགའ་བར་འདོད་པའི་ཕྱིར།
མཛོད་ལས། ལུང་རྣམ་གཉིས་ཕྱིར་དགའ་ཡིད་བདེ། །ཞེས་གསུངས་
པའི་ཕྱིར། གསུམ་པ་མ་གྲུབ་ན། མཛོད་ལས། དང་པོ་ན། ཤིན་ཏུ་
སྦྱངས་པ་བདེ་བ་ཡིན་ཞེས་གསུངས་པ་མི་འཐད་པར་ཐལ། བྱེ་སྨྲའི་

ལུགས་ལ་བསམ་གཏན་དང་པོའི་ཡན་ལག་གི་བདེ་བ་ལ་ཤིན་སྦྱངས་
གཅིག་མི་འཇོག་པའི་ཕྱིར། དེར་ཐལ། དེ་ལ་ཤིན་སྦྱངས་དང༌། ཚོར་
བ་གང་ཡང་མ་ཡིན་པའི་གཞན་གཅིག་འཇོག་པའི་ཕྱིར། རྟགས་ཁས།
ཡང་ཁ་ཅིག་གིས། བྱེ་སྨྲའི་ལུགས་ལ་བསམ་གཏན་དང་པོའི་ཡན་
ལག་གི་བདེ་བ་དེ་ལ་ཤིན་སྦྱངས་གཅིག་འཇོག་ཀྱང་སེམས་བྱུང་ཤིན་
སྦྱངས་གཅིག་མི་འཇོག་ཟེར་ན། ཤིན་ཏུ་མི་འཐད་པར་ཐལ། དེ་
ཤིན་སྦྱངས་སུ་ཁས་ལེན་ན་སེམས་བྱུང་ཤིན་སྦྱངས་ལས་གཞན་དུ་མི་
རིགས་པའི་ཕྱིར། དེར་ཐལ། ཤིན་སྦྱངས་གཉིས་ལས་ལུས་ཤིན་
སྦྱངས་གཟུགས་ཡིན་པས་བསམ་གཏན་གྱི་ཡན་ལག་ཏུ་མི་རིགས་ལ།
སེམས་ཤིན་སྦྱངས་ཡིན་ན་སེམས་བྱུང་ཤིན་སྦྱངས་ཡིན་པས་ཁྱབ་པའི་
ཕྱིར༑ དང་པོ་སྔར་བཤད་ཟིན་ལ། གཉིས་པ་གྲུབ་སྟེ། སེམས་
བྱུང་དགེ་བ་བཅུ་ཅིག་གི་ཡ་གྱལ་གྱི་ཤིན་སྦྱངས་དེ་ཡིན་པའི་ཕྱིར།
ཡང་ཁ་ཅིག་གིས། ལུས་སེམས་ཤིན་སྦྱངས་ཀྱི་དགའ་བདེ་རགས་
པས་ཟིན་པའི་སེམས་གནས་དགུ་པ་ཞི་གནས་སུ་འགྱུར་ཁ་མ་དེ་ཆོས་
ཅན༑ འདོད་པའི་སས་བསྡུས་ཡིན་པར་ཐལ། འདོད་སེམས་རྩེ་གཅིག་
པ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ལུས་

སེམས་ཤིན་སྦྱངས་ཀྱི་དགའ་བ་དེས་ཟིན་པའི་ཏིང་ངེ་འཛིན་མ་ཡིན་
པར་ཐལ། མཉམ་པར་མ་བཞག་པའི་ས་པའི་ཏིང་ངེ་འཛིན་ཡིན་པའི་
ཕྱིརན་མ་ཁྱབ། བྱས་པ་ལ་ཁོ་ན་རེ། ཁྱབ་པ་ཡོད་པར་ཐལ། ལམ་
རིམ་ལས། འདོད་པའི་ས་ལ་དེ་འདྲ་བའི་ཏིང་ངེ་འཛིན་ཡོད་ཀྱང་།
མཉམ་པར་མ་བཞག་པའི་ས་ཡིན་གྱི། མཉམ་པར་བཞག་པའི་ས་ཞེས་
མི་འཇོག་པའི་རྒྱུ་མཚན་ནི་འགྱོད་པ་མེད་པ་དང་དགའ་བདེ་མཆོག་
དང་ཤིན་ཏུ་སྦྱངས་པས་མ་བསྒྲུབ་པའི་ཕྱིར། ཞེས་གསུངས་པའི་ཕྱིར་
ན་མ་ཁྱབ་སྟེ། དེ་ལུས་སེམས་ཤིན་སྦྱངས་ཀྱི་དགའ་བདེ་མཚན་ཉིད་
རྫོགས་པས་མ་ཟིན་པའི་དོན་ཡིན་པའི་ཕྱིར། ཡང་ཁ་ཅིག །སེམས་
ཀྱི་གནས་ངན་ལེན་དང་སེམས་ལས་སུ་མི་རུང་བ་གཉིས་སེམས་བྱུང་
ཡིན་པར་ཐལ། སེམས་ལས་སུ་རུང་བ་དང་སེམས་ཤིན་སྦྱངས་གཉིས་
སེམས་བྱུང་ཡིན་པའི་ཕྱིར་ན་འདོད་པ་ཡིན་ཏེ། དེ་གཉིས་ཀྱི་མཚན་
གཞི་རྨུགས་པའི་འཛིན་པ་གང་ཞིག །དེ་ཉེ་ཉོ་ཡིན་པའི་ཕྱིར། གཉིས་
པ་སླ། དང་པོ་གྲུབ་སྟེ། ཀུན་བཏུས་ལས། རྨུགས་པ་གང་ཞེ་ན།
གཏི་མུག་གི་ཆར་གཏོགས་པ་སེམས་ལས་སུ་མི་རུང་བ་ཉིད་དེ། ཞེས་
གསུངས་པའི་ཕྱིར། བྱས་པ་ལ་ཁོ་ན་རེ། སྔར་བཤད་ཚུལ་དེའི་ཟུར་
འགའ་ཞིག་ལ་སྐྱོན་ཡོད་དེ། ཕྱི་རོལ་པ་ལའང་ཞི་གནས་མཚན་ཉིད་

པ་གྲུབ་པ་ཡོད་པའི་ཕྱིར་ན་མ་ཁྱབ་སྟེ། འདིར་གཙོ་བོའི་ཞི་གནས་
གྲུབ་ཚུལ་བྱང་ཆུབ་ལམ་རིམ་གྱི་ཆེད་དུ་བྱ་བའི་གདུལ་བྱའི་ཉམས་
སུ་ལེན་ཚུལ་ཡིན་པའི་ཕྱིར།
༈ གཉིས་པ་ལྷག་མཐོང་ལ་དགག་བཞག་སྤང་གསུམ། དང་
པོ་ལ་ཁ་ཅིག་ན་རེ། ཞི་གནས་ཐོབ་པ་དང་ལྷག་མཐོང་ཐོབ་པ་དུས་
མཉམ་ཡིན་པར་ཐལ། སེམས་གནས་དགུ་པའི་ཞི་གནས་དང་མཚུངས་
ལྡན་གྱི་ཤེས་རབ་དེ་ལྷག་མཐོང་ཡིན་པའི་ཕྱིར། དེར་ཐལ། དེ་སྒོམ་
བྱུང་གི་ཤེས་རབ་ཡིན་པའི་ཕྱིར། དེར་ཐལ། དེ་སྒོམ་བྱུང་དང་ཤེས་
རབ་གཉིས་ཀ་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། སྒོམ་བྱུང་
ཡིན་པ་གང་ཞིག །ཤེས་རབ་ཡིན་པའི་ཕྱིར། དང་པོ་མ་གྲུབ་ན།
སེམས་གནས་དགུ་པའི་ཞི་གནས་ཆོས་ཅན། ཁྱོད་དང་མཚུངས་ལྡན་
གྱི་ཤེས་རབ་སྒོམ་བྱུང་ཡིན་པར་ཐལ། ཁྱོད་ཞི་གནས་ཡིན་པའི་ཕྱིར།
གཉིས་པ་མ་གྲུབ་ན། དེ་འདྲ་བའི་ཞི་གནས་ཆོས་ཅན། ཁྱོད་དང་
མཚུངས་ལྡན་གྱི་ཤེས་རབ་དེ་ཤེས་རབ་ཡིན་པར་ཐལ། ཁྱོད་དང་
མཚུངས་ལྡན་ཀྱི་ཤེས་རབ་ཡོད་པའི་ཕྱིར། དེར་ཐལ། ཁྱོད་ཏིང་
ངེ་འཛིན་ཡིན་པའི་ཕྱིར། གོང་དུ་མ་ཁྱབ་མཚམས་ལ་འདོད་ན། དེ་
འདྲ་བའི་ཞི་གནས་དང་མཚུངས་ལྡན་གྱི་ཤེས་རབ་ཆོས་ཅན། ཁྱོད་

སྒོམ་བྱུང་གི་ཤེས་རབ་མ་ཡིན་པར་ཐལ། ཁྱོད་ལྷག་མཐོང་མ་ཡིན་
པའི་ཕྱིར། མ་ཁྱབ་ན་ཁྱབ་པ་ཡོད་པར་ཐལ། སྟོང་པ་ཉིད་ལ་སྒོམ་
བྱུང་གི་ཤེས་རབ་ཡིན་ན་ལྷག་མཐོང་ཡིན་པས་ཁྱབ་པ་གང་ཞིག །དེའི་
རིགས་འགྲེས་ཀྱིས་ཤེས་པའི་ཕྱིར། དང་པོ་གྲུབ་སྟེ། རིགས་ངེས་
བྱང་སེམས་ཀྱིས་སྟོང་པ་ཉིད་ལ་དམིགས་པའི་སྒོམ་བྱུང་གི་ཤེས་རབ་
ཐོབ་པ་དང༌། ཐེག་ཆེན་གྱི་སྦྱོར་ལམ་དྲོད་ཐོབ་པ་དུས་མཉམ་ཡིན་
པར་རྣམ་བཤད་ལས་བཤད་པས་ཤེས་ནུས་པའི་ཕྱིར། རྣམ་བཤད་
ལས༑ ཚོགས་ལམ་གྱི་སྐབས་སུ་ཞེས་པ་ནས། མི་སྡུག་པ་བསྒོམ་
པ་སོགས་ཀྱི་སྒོམ་བྱུང་ཡོད་ཀྱང་སྟོང་པ་ཉིད་ལ་དམིགས་པའི་སྒོམ་
བྱུང་གི་ཤེས་རབ་ནི་མེད་དེ། ཐོག་མར་ནམ་སྐྱེས་པ་ན་སྦྱོར་ལམ་
དྲོད་དུ་འཕོ་བའི་ཕྱིར། ཞེས་གསུངས་པའི་ཕྱིར། ཡང་ཁ་ཅིག་ཤིན་
སྦྱངས་ཀྱི་དགའ་བདེ་མཚན་ཉིད་རྫོགས་པས་ཟིན་པའི་ཤེས་རབ་ཡིན་
ན་ལྷག་མཐོང་ཡིན་པས་ཁྱབ་ཟེར་ན། སེམས་གནས་དགུ་པའི་ཞི་
གནས་དང་མཚུངས་ལྡན་གྱི་ཤེས་རབ་ཆོས་ཅན། དེར་ཐལ། དེའི་
ཕྱིར༑ མ་གྲུབ་ན། དེ་འདྲ་བའི་ཞི་གནས་དེ་ཆོས་ཅན། ཁྱོད་དང་
མཚུངས་ལྡན་གྱི་ཤེས་རབ་དེ་ཤིན་སྦྱངས་མཚན་ཉིད་རྫོགས་པས་ཟིན་
པའི་ཤེས་རབ་ཡིན་པར་ཐལ། ཁྱོད་ཞི་གནས་ཡིན་པའི་ཕྱིར། རྩ་

བར་འདོད་ན། དེ་འདྲ་བའི་ཤེས་རབ་དེ་ཆོས་ཅན། ཁྱོད་དཔྱད་སྟོབས་
ཀྱིས་དྲངས་པའི་ཤིན་སྦྱངས་མཚན་ཉིད་ཡོངས་སུ་རྫོགས་པས་ཟིན་
པར་ཐལ། ལྷག་མཐོང་ཡིན་པའི་ཕྱིར། རྟགས་ཁས། ལམ་རིམ་
ལས༑ དཔྱད་བསྒོམ་བྱས་པ་དེའི་རང་སྟོབས་ཀྱིས་ཤིན་སྦྱངས་འདྲེན་
ཐུབ་པ་ན་དེ་ནས་ལྷག་མཐོང་དུ་འགྱུར་རོ། །ཞེས་གསུངས་པའི་ཕྱིར།
ཁྱབ་སྟེ། ཤིན་སྦྱངས་ལ་འཇོག་སྒོམ་གྱི་སྟོབས་ཀྱིས་དྲངས་པ་གཅིག་
དང༌༑ དཔྱད་སྒོམ་གྱི་སྟོབས་ཀྱིས་དྲངས་པ་གཅིག་སྟེ་གཉིས་ལས་
སྔ་མས་ཟིན་ཀྱང་ཕྱི་མས་མ་ཟིན་ན་ལྷག་མཐོང་རྗེས་མཐུན་པ་ཙམ་
ཡིན་པའི་ཕྱིར། ཤེར་ཕྱིན་མན་ངག་ལས། དེས་ལུས་དང་སེམས་
ཤིན་ཏུ་སྦྱངས་པ་ཐོབ་པ་དེ་ཉིད་ལ་གནས་དེ། ཇི་ལྟར་བསམ་པ་དེ་
ཉིད་ཀྱི་དོན་ནང་གི་ཏིང་ངེ་འཛིན་གྱི་གཟུགས་བརྙན་གྱི་སྤྱོད་ཡུལ་ལ་
ལྷག་པར་མོས་པས་སོ་སོར་བརྟག་པར་བྱ་སྟེ་ཇི་སྲིད་དུ་ལུས་དང་
སེམས་ཤིན་ཏུ་སྦྱངས་པ་མ་སྐྱེས་པ་དེ་སྲིད་དུ་ནི་ལྷག་མཐོང་དང་རྗེས་
སུ་མཐུན་པའི་ཡིད་ལ་བྱེད་པ་ཡིན་ལ། གང་གི་ཚེ་སྐྱེ་བ་དེའི་ཚེ་ལྷག་
མཐོང་ཡིན་ནོ། །ཞེས་གསུངས་པའི་ཕྱིར་དང༌། འདིའི་དོན་ཡང་
དེ་ལྟར་ཡིན་ཏེ། ལུས་དང་སེམས་ཤིན་ཏུ་སྦྱངས་པ་ཞེས་པས་འཇོག་
སྒོམ་སྟོབས་ཀྱིས་ཐོབ་པའི་ཤིན་སྦྱངས་བསྟན། དེ་ཉིད་ལ་གནས་ཏེ་

ཞེས་སོགས་ཀྱིས་ལྷག་མཐོང་ཐོབ་པ་ལ་དེ་འདྲ་བའི་ཤིན་སྦྱངས་དང་
ཞི་གནས་ལ་གནས་ནས་ཏིང་ངེ་འཛིན་དེའི་དམིགས་པའམ་གཟུགས་
བརྙན་གྱི་སྤྱོད་ཡུལ་ལ་ལྷག་པར་ཡིད་ཆེས་ཀྱི་སོ་སོར་བརྟག་པ་འམ་
དཔྱད་དགོས་པ་དེ་བཤད། ཇི་སྲིད་དུ་ཞེས་སོགས་ཀྱིས་དེ་ལྟར་དཔྱད་
པ་དེའི་རང་སྟོབས་ཀྱིས་སེམས་ཤིན་སྦྱངས་མཚན་ཉིད་རྫོགས་པར་
འདྲེན་མ་ཐུབ་བར་དུ་དཔྱོད་བྱེད་ཀྱི་ཤེས་རབ་དེ་ལྷག་མཐོང་རྗེས་
མཐུན་པ་དང་འདྲེན་ཐུབ་ན་ལྷག་མཐོང་དུ་འགྱུར་པར་བཤད་པའི་ཕྱིར།
ཡང་ཁ་ཅིག །ཞི་གནས་དེ་ལྟར་གྲུབ་པའི་རྗེས་སུ་མཚན་ཉིད་སོ་སོར་
རིག་པ་ཡིད་བྱེད་ཀྱིས་བསྒོམ་པར་བྱ་བའི་ལྷག་མཐོང་ཡིན་ན་འཇིག་
རྟེན་པའིལྷག་མཐོང་ཡིན་པས་ཁྱབ་པར་ཐལ། དེ་ཡིན་ན་ཁམས་གོང་
འོག་ལ་ཞི་རགས་སོ་སོར་དཔྱོད་པའི་ལྷག་མཐོང་ཡིན་པས་ཁྱབ་པའི་
ཕྱིར༑ དེར་ཐལ། མཚན་ཉིད་སོ་སོར་རིག་པ་ཡིད་བྱེད་ཡིན་ན་
ཁམས་གོང་འོག་ལ་སོ་སོར་དཔྱོད་པའི་བྱེད་པའི་ཡིད་བྱེད་ཡིན་པས་
ཁྱབ་པའི་ཕྱིར། དེར་ཐལ། ཉན་ས་དང་ལམ་རིམ་གཉིས་ལས། སེམས་
གནས་དགུ་ལ་བརྟེན་ནས་ཞི་གནས་གྲུབ་རྗེས་སུ་དེ་ལྟར་ཞི་རགས་ཀྱི་
མཚན་ཉིད་སོ་སོར་དཔྱོད་པའི་མཚན་ཉིད་སོ་སོར་རིག་པ་ཡིད་བྱེད་
སྒོམ་ཚུལ་བཤད་པའི་ཕྱིར་ན་མ་ཁྱབ་སྟེ། སྔར་ལྟར་ཞི་གནས་གྲུབ་

པའི་གང་ཟག་དེས་དེའི་རྗེས་སུ་བསྒོམ་པར་བྱ་བའི་ལྷག་མཐོང་ལ་
འཇིག་རྟེན་པའི་ལྷག་མཐོང་དང་འཇིག་རྟེན་ལས་འདས་པའི་ལྷག་
མཐོང་གཉིས་ལས་མེད་པས་འཇིག་རྟེན་པའི་ལྷག་མཐོང་སྒོམ་ན་ཁམས་
གོང་འོག་ལ་ཞི་རགས་སོ་སོར་དཔྱོད་པའི་ཉེར་བསྡོགས་མཚན་ཉིད་
སོ་སོར་རིག་པ་ཡིད་བྱེད་ཀྱིས་སྒོམ་དགོས་པའི་དོན་ཡིན་པའི་ཕྱིར།
རྩ་བར་འདོད་ན། མི་རྟག་སོགས་བཅུ་དྲུག་གི་རྣམ་པ་ཅན་དང་བདག་
མེད་པའི་རྣམ་ཅན་གྱི་ལྷག་མཐོང་རེ་རེ་ནས་ཆོས་ཅན། དེར་ཐལ།
དེའི་ཕྱིར། དེར་ཐལ། སྔར་ལྟར་ཞི་གནས་གྲུབ་པའི་རྗེས་སུ་འཇིག་
རྟེན་པའི་ལྷག་མཐོང་མི་སྒོམ་པར་འཇིག་རྟེན་ལས་འདས་པའི་ལྷག་
མཐོང་བསྒོམ་པའི་རྣལ་འབྱོར་པ་དེས་ཐོག་མར་མི་རྟག་སོགས་བཅུ་
དྲུག་དང་བདག་མེད་པའི་རྣམ་པ་ཅན་གྱི་ཉེར་བསྡོགས་མཚན་ཉིད་སོ་
སོར་རིག་པ་ཡིད་བྱེད་སྒོམ་དགོས་པའི་ཕྱིར། གོང་དུ་འདོད་མི་ནུས་
ཏེ༑ ཁྱོད་འཇིག་རྟེན་ལས་འདས་པའི་ལྷག་མཐོང་ཡིན་པའི་ཕྱིར། ལམ་
རིམ་ལས། འཇིག་རྟེན་ལས་འདས་པའི་ལྷག་མཐོང་ཉན་སར་གསུངས་
པ་ནི། བདེན་བཞི་ལ་མི་རྟག་པ་ལ་སོགས་པ་བཅུ་དྲུག་གི་རྣམ་པ་ཅན་
དུ་ལྟ་བའི་སྒོམ་སྟེ། གཙོ་བོ་ནི་གང་ཟག་གི་བདག་མེད་རྟོགས་པའི་
ལྟ་བའོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། འོ་ན། ཉན་

ཐོས་སྦྱོར་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་གི་རྣམ་ཅན་གྱི་
ལྷག་མཐོང་དེ་འཇིག་རྟེན་ལས་འདས་པའི་ལྷག་མཐོང་ཡིན་པར་ཐལ།
མི་རྟག་སོགས་བཅུ་དྲུག་གི་རྣམ་ཅན་གྱི་ལྷག་མཐོང་དེ་འཇིག་རྟེན་ལས་
འདས་པའི་ལྷག་མཐོང་ཡིན་པའི་ཕྱིར། རྟགས་ཁས། འདོད་ན། དེ་
ཆོས་ཅན། འཇིག་རྟེན་ལས་འདས་པ་ཡིན་པར་ཐལ། འཇིག་རྟེན་
ལས་འདས་པའི་ལྷག་མཐོང་ཡིན་པའི་ཕྱིར་ན་མ་ཁྱབ་སྟེ། འཇིག་རྟེན་
པའི་ལྷག་མཐོང་དང་འཇིག་རྟེན་ལས་འདས་པའི་ལྷག་མཐོང་གཉིས་
དམིགས་པའི་སྒོ་ནས་འཇོག་པའི་ཕྱིར། དེར་ཐལ། ཞི་རགས་ཀྱི་
རྣམ་པ་ཅན་གྱི་ལྷག་མཐོང་ཕྱི་ནང་སུའི་རྒྱུད་ལ་ཡོད་ཀྱང་དམིགས་པའི་
སྒོ་ནས་ཕྱི་རོལ་པ་དང་ཐུན་མོང་བ་ཡིན་པས་འཇིག་རྟེན་པའི་ལྷག་
མཐོང་དུ་འཇོག །མི་རྟག་སོགས་ཀྱི་རྣམ་པ་ཅན་གྱི་ལྷག་མཐོང་ནི་
དམིགས་པའི་སྒོ་ནས་སངས་རྒྱས་པ་ཁོ་ནའི་ཡིན་པས་འཇིག་རྟེན་ལས་
འདས་པའི་ལྷག་མཐོང་དུ་འཇོག་པའི་ྱིར། འཇིག་རྟེན་ལས་འདས་
མ་འདས་འཇོག་ཚུལ་ལ་དམིགས་པ་དང་རྟེན་དང་གྲོགས་ཀྱི་སྒོས་
འཇོག་ཚུལ་མང་པོ་གསུང་རབ་ནས་བཤད་པས་དེ་ཤེས་དགོས་པའི་
ཕྱིར༑ ཡང་ཁ་ཅིག་གིས། སེམས་གནས་དགུ་པོ་རིམ་གྱིས་གྲུབ་
པའི་རྗེས་སུ་ཁམས་གོང་འོག་ལ་ཞི་རགས་སུ་ལྟ་བའི་འཇིག་རྟེན་པའི་

ལྷག་མཐོང་སྒོམ་པ་ལ་འཇུག་པའི་གང་ཟག་ཡིན་ན་ཕྱི་རོལ་པ་ཡིན་
པས་ཁྱབ་སྟེ།དེ་སྒོམ་པའི་སངས་རྒྱས་པ་མེད་ཟེར་ན། དེ་མི་འཐད་
པར་ཐལ། དེ་ལ་བྱང་ེམས་ཡང་ཡོད་པའི་ཕྱིར། ཉན་ས་ལས།
དེ་ལ་ཚེ་འདི་ལ་འཇིག་རྟེན་པའི་ལམ་ཁོ་ནས་འགྲོ་བར་འགྱུར་ཞིང་
འཇིག་རྟེན་ལས་འདས་པའི་ལམ་ཀྱིས་མ་ཡིན་པའི་གང་ཟག་དུ་ཡོད་
ཅེ་ན་སྨྲས་པ། བཞི་སྟེ། འདི་ལྟ་སྟེ། འདི་ལས་ཕྱི་རོལ་པ་ཐམས་
ཅད་དང༌། ཆོས་འདི་བ་ཡིན་ཀྱང་། སྔོན་ཞི་གནས་སྤྱོད་སྤྱོད་པ་དབང་
པོ་རྟུལ་པོ་དང་། དེ་བཞིན་དུ་དབང་པོ་རྣོ་ཡང་དགེ་བའི་རྩ་བ་ཡོངས་
སུ་མ་སྨིན་པ་དང་། བྱང་ཆུབ་སེམས་དཔའ་ཕྱི་མ་ལ་བྱང་ཆུབ་ཐོབ་
པར་འདོད་ཅིང་ཚེ་འདི་ལ་མ་ཡིན་པ་སྟེ། ཞེས་གསུངས་པའི་ཕྱིར།
ཡང་ཁ་ཅིག །སྐབས་འདིར་ཁམས་གོང་འོག་ལ་ཞི་རགས་སོ་སོར་
དཔྱོད་པའི་ལྷག་མཐོང་སྒོམ་པའི་སངས་རྒྱས་པ་དེ་ཡིན་ན་བདག་མེད་
མ་རྟོགས་པས་ཁྱབ་ཟེ་ན། དེ་ཡང་མི་འཐད་པར་ཐལ། ཐདག་
མེད་པའི་ལྟ་བ་རྙེད་ཀྱང་ཚེ་འདིར་ཟག་མེད་ཀྱི་འཕགས་ལམ་མངོན་
དུ་བྱེད་མི་ནུས་པ་ཞི་རགས་རྣམ་པ་ཅན་གྱི་ལྷག་མཐོང་སྒོམ་པའི་གང་
ཟག་ཡོད་པའི་ཕྱིར། ལམ་རིམ་ལས། ནང་པ་སངས་རྒྱས་པ་དབང་
– རྣོན་བདག་མེད་པའི་དོན་ཁོང་དུ་ཆུབ་ཀྱང་བདེན་པ་མངོན་སུམ་དུ་

རྟོགས་པའི་དགེ་རྩ་མ་སྨིན་པ་ཡིན་ནའང་ཚེ་དེ་ལ་འཇིག་རྟེན་ལས་
འདས་པའི་ཟག་མེད་འཕགས་ལམ་སྐྱེད་མི་ནུས་པའི་འཇིག་རྟེན་པའི་
ལམ་ཁོ་ནའི་འགྲོ་བ་ཞེས་བྱ་ཡི། བདག་མེད་པ་ལ་དམིགས་པའི་ལྷག་
མཐོང་བསྒོམ་པར་མི་ནུས་པ་མ་ཡིན་ནོ། །ཞེས་གསུངས་པའི་ཕྱིར།
ཡང་ཁ་ཅིག །ཞི་གནས་གྲུབ་ནས་དེ་རྗེས་ལྷག་མཐོང་བསྒོམ་པ་ན་
ཡང་སེམས་གནས་དགུས་རིམ་པས་སྒོམ་དགོས་ཟེར་ན། དེ་མི་འཐད་
པར་ཐལ། སེམས་གནས་དགུ་འཇོག་སྒོམ་ཡིན་པའི་ཕྱིར། ཁྱབ་
སྟེ༑ སེམས་གནས་དགུས་ལྷག་མཐོང་བསྒོམ་ཚུལ་གཞུང་ཆེ་བ་གཅིག་
གིས་ཀྱང་བཤད་པ་མེད་པའི་ཕྱིར། ཁོ་ན་རེ། བཤད་ཚུལ་དེ་མི་འཐད་
པར་ཐལ། ཞི་གནས་གསར་དུ་བསྒྲུབ་དུས་སེམས་གནས་དགུས་ཞི་
ལྷག་གཉིས་གཅིག་ཆར་དུ་བསྒོམ་པ་ཡིན་པའི་ཕྱིར་ཟེར་ན། འོ་ན་
དེ་དུས་རྣལ་འབྱོར་བ་དེས་དཔྱད་སྒོམ་དང་འཇོག་སྒོམ་གཉིས་ཀ་གཅིག་
ཆར་དུ་བྱ་པ་ཡིན་པར་ཐལ། དེ་སེམས་གནས་དགུས་ཞི་ལྷག་གཉིས་
ཀ་གཅིག་ཆར་དུ་བསྒོམ་པ་ཡིན་པའི་ཕྱིར། རྟགས་ཁས། ཁྱབ་སྟེ།
ཞི་གནས་ཀྱི་སྒོམ་དང༌། འཇོག་སྒོམ་དང་ཏིང་ངེ་འཛིན་སྒོ་གསུམ་
དོན་གཅིག །དཔྱད་སྒོམ་དང་ལྷག་མཐོང་གི་སྒོམ་དང་ཤེས་རབ་ཀྱི་
སྒོམ་གསུམ་དོན་གཅིག་ཡིན་པའི་ཕྱིར། རྩ་བར་འདོད་མི་ནུས་ཏེ།

ལྷག་མཐོང་མ་ཐོབ་པའི་སྡ་རོལ་ཏུ་དཔྱད་སྒོམ་དང་འཇོག་སྒོམ་གཉིས་
རིམ་ཆར་ཁོ་ནར་ཉམས་སུ་ལེན་དགོས་པའི་ཕྱིར། དེར་ཐལ། དང་
 པོར་སེམས་གནས་དགུས་རིམ་གྱིཌ་འཇོག་སྒོམ་ཉམས་སུ་བླང་ནས་
དེའི་སྟོབས་ཀྱིས་ཤིན་སྦྱངས་མཚན་ཉིད་རྫོགས་པར་འདྲེན་ཐུབ་པ་ན་
ཞི་གནས་ཐོབ་པ་ཡིན། དེའི་རྗེས་སུ་ཉེར་བསྔོགས་མཚན་ཉིད་སོ་སོར་
རིག་པ་ཡིད་བྱེད་ཀྱིས་དཔྱད་སྒོམ་ཉམས་སུ་བླང་ནས་དེའི་སྟོབས་ཀྱིས་
ཤིན་སྦྱངས་མཚན་ཉིད་རྫོགས་པར་འདྲེན་ཐུབ་ན་ལྷག་མཐོང་ཐོབ་པ་
ཡིན་པའི་ཕྱིར།
༈ གཉིས་པ་རང་ལུགས་ལ། ལྷག་མཐོང་གི་མཚན་ཉིད་
ཡོད་དེ། དཔྱད་སྟོབས་ཀྱིས་དྲངས་པའི་ཤིན་སྦྱངས་ཁྱད་པར་ཅན་
གྱིས་ཟིན་པའི་ཆོས་རབ་ཏུ་རྣམ་འབྱེད་ཀྱི་ཤེས་རབ་དེ་དེ་ཡིན་པའི་ཕྱིར།
དབྱེ་བ་ལ་ལྷག་མཐོང་བཞིར་དབྱེ་བ་དང་། གསུམ་དུ་དབྱེ་བ་དང་།
དྲུག་ཏུ་དབྱེ་བ་གསུམ་ལས། ད་པོ་ཡོད་དེ། ཇི་སྙེད་པ་ལ་དམིགས་
པའི་རྣམ་པར་འབྱེད་པའི་ལྷག་མཐོང་དང༌། ཇི་ལྟ་བ་ལ་དམིགས་པའི་
རབ་ཏུ་རྣམ་པར་འབྱེད་པའིལྷག་མཐོང་དང༌། ཇི་སྙེད་པ་ལ་དམིགས་
པའི་ལྷག་མཐོང་ལ་དབྱེ་ན་དོན་རགས་པ་རྣམ་པར་འབྱེད་པའི་ཡོངས་
སུ་རྟོག་པར་བྱེད་པའི་ལྷག་མཐོང་དང༌། དོན་ཕྲ་བ་རྣམ་པར་འབྱེད་

པའི་ཡོངས་སུ་དཔྱོད་པར་བྱེད་པའི་ལྷག་མཐོང་གཉིས་ཡོད། བསམ་
གཏན་གྱི་དངོས་གཞི་ཙམ་པོ་མན་ཆད་ན་དེ་གཉིས་དོན་གཅིག་ཡིན་
པས་མི་རྟག་སོགས་བཅུ་དྲུག་རྟོགས་པའི་ཉེར་བསྡོགས་མི་ལྕོགས་མེད་
ཀྱི་ལྷག་མཐོང་དེ་དེ་གཉིས་ཀ་ཡིན། ཇི་ལྟ་བ་ལ་དམིགས་པའི་ལྷག་
མཐོང་ལ་ཡང་དོན་རགས་པ་རབ་ཏུ་རྣམ་པར་འབྱེད་པའི་ཡོངས་སུ་
རྟོག་པར་བྱེད་པའི་ལྷག་མཐོང་དང༌། དོན་ཕྲ་བ་རབ་ཏུ་རྣམ་པར་
འབྱེད་པའི་ཡོངས་སུ་དཔྱོད་པར་བྱེད་པའི་ལྷག་མཐོང་གཉིས་ཡོད།
དེ་གཉིས་ཀྱང་མི་འགལ་བས། བསམ་གཏན་དང་པོའི་དངོས་གཞི་
ཙམ་པོ་བའི་སེམས་རྟེན་བྱས་པའི་ཐེག་ཆེན་མཐོང་ལམ་བར་ཆད་མེད་
ལམ་དུ་གྱུར་བའི་ལྷག་མཐོང་དེ་གཉིས་ཀ་ཡིན་ནོ། །ལྷག་མཐོང་གསུམ་
དུ་དབྱེ་ཚུལ་ཡོད་དེ། མཚན་མ་ལས་བྱུང་བའི་ལྷག་མཐོང་དང༌།
ཡོངས་སུ་འཚོལ་བ་ལས་བྱུང་བའི་ལྷག་མཐོང་དང༌། སོ་སོར་རྟོགས་
པ་ལས་བྱུང་བའི་ལྷག་མཐོང་གསུམ་ཡོད་པའི་ཕྱིར། དེ་གཡུམ་སོ་
སོའི་དོན་ཡོད་དེ། བདག་མེད་ལྟ་བུ་ལ་མཚོན་ན། བདག་མེད་ངེས་
ཟིན་ལ་དམིགས་ནས་དེའི་མཚན་མ་ཡིད་ལ་བྱེད་ཀྱི་གཏན་ལ་འབེབས་
པ་མང་དུ་མི་བྱེད་པའི་ལྷག་མཐོང་དང་པོ་ཡིན། བདག་མེད་སྔར་
མ་ངེས་པ་ངེས་པའི་ཕྱིར་དུ་གཏན་ལ་འབེབས་པའི་ལྷག་མཐོང་གཉིས་

པ་ཡིན། བདག་མེད་སྔར་ངེས་ཟིན་གྱི་དོན་ཡོངས་སུ་བཙལ་བའི་སྒོ་
ནས་དཔྱོད་པར་བྱེད་པའི་ལྷག་མཐོང་གསུམ་པ་ཡིན་པའི་ཕྱིར། ལྷག་
མཐོང་དྲུག་ཏུ་དབྱེ་ཚུལ་ཡོད་དེ། དོན་དང་དངོས་པོ་དང་མཚན་ཉིད་
དང་༑ ཕྱོགས་དང་དུས་དང་རིགས་པ་ཡོངས་སུ་ཚོལ་བར་བྱེད་ཅིང་
བཙལ་ནས་ཀྱང་གཞི་དྲུག་པོ་དེ་དག་ལ་སོ་སོར་རྟོག་པའི་ལྷག་མཐོང་
དྲུག་ཡོད་པའི་ཕྱིར། དེ་དག་གིས་ཚོལ་ཚུལ་ཡོད་དེ། དང་པོས། ཚིག་
འདིའི་དོན་འདིའོ། །ཞེས་དང༌། གཉིས་པས་འདི་ནི་ནང་གི་དངོས་
པོའོ༑ ༑ཞེས་དང་། གསུམ་པས་འདི་ནི་རང་གི་མཚན་ཉིད་དོ། །འདི་
ནི་སྤྱིའི་མཚན་ཉིད་དོ། །ཞེས་དང་། བཞི་པས་ནག་ཕྱོགས་སྐྱོན་དང་
ཉེས་དམིགས་ཀྱི་སྒོ་ནས་དང་། དཀར་ཕྱོགས་ཡོན་ཏན་དང་ཕན་ཡོན་
གྱི་སྒོ་ནས་དང༌། ལྔ་པས་འདས་པའི་དུས་ན་འདི་ལྟར་བྱུང་ངོ་། །མ་
འོངས་པའི་དུས་ན་འདི་ལྟར་འབྱུང་ངོ་། །ད་ལྟ་བའི་དུས་ན་འདི་ལྟར་
ཡོད་ོ། །ཞེས་དང་། དྲུག་པས་ལྟོས་པའི་རིགས་པ་དང༌། བྱ་བ་
བྱེད་པའི་རིགས་པ་དང༌། འཐད་པ་བསྒྲུབ་པའི་རིགས་པ་སྟེ་གསུམ་
དང་གྲགས་པའི་ཆོས་ཉིད་དང་བསམ་གྱིས་མི་ཁྱབ་པའི་ཆོས་ཉིད་དང་
གནས་པའི་ཆོས་ཉིད་དེ་རིགས་པ་བཞིའི་སྒོས་ཚོལ་བའི་ཕྱིར། ལྷག་
མཐོང་གསུམ་དང་དྲུག་ནི་སྔ་མ་བཞིར་འདུ་བ་ཡིན་ཏེ། ལྷག་མཐོང་

བཞིའི་སྒོ་ནི་གསུམ་ཡིན་ལ། སྒོ་གསུམ་གྱིས་ཡོངས་སུ་བཙལ་བའི་
རྗེས་སུ་ཞུགས་པའི་ཚོལ་ལུགས་དྲུག་ཏུ་གསུངས་པའི་ཕྱིར། མདོར་
ན་ལྷག་མཐོང་སྒོམ་ཚུལ་ཡོད་དེ། སྔར་བཤད་པའི་རྣམ་པར་འབྱེད་
པ་སོགས་བཞིས་བསྒོམ་པར་བྱེད་པའི་ཕྱིར། དེ་བཞིས་བསྒོམ་པ་ན་
སེམས་གནས་དགུ་རིམ་གྱིས་སྐྱེ་དགོས་པར་མ་བཤད་ཀྱང་། བསྒྲིམས་
ཏེ་འཇུག་པའི་ཡིད་བྱེད་སོགས་ཡོད་དེ་བཞི་ནི་འོང་སྟེ། དེ་བཞི་ཞི་
ལྷག་གཉིས་ཀའི་ཐུན་མོང་བ་ཡིན་པའི་ཕྱིར། ལྷག་མཐོང་གྲུབ་ཚད་
ལ་གཉིས་ལས། འཇིག་རྟེན་པའི་ལྷག་མཐོང་གྲུབ་ཚད་ཡོད་དེ། སྔར་
པ་གང་རུང་ཅིག་ལ་དམིགས་ནས་སེམས་གནས་དགུས་རིམ་གྱིས་ཞི་
གནས་གྲུབ་པའི་རྣལ་འབྱོར་བ་དེས་ཐོག་མར་འདོད་པ་ནི་སྡུག་བསྔལ་
ཆེས་རྒྱས་ཞིང་མ་ཞི་བ་དང་། ཆེས་ཚེ་ཡང་ཐུང་ལ་བསམ་གཏན་
དང་པོ་ནི་དེ་ལས་ཟློག་པའོ། །ཞེ་པ་ཞི་རགས་སུ་ལྟ་བའི་ཉེར་བསྡོགས་
མཚན་ཉིད་སོ་སོར་རིག་པ་ཡིད་བྱེད་ཀྱིས་ཐོས་བསམ་རེས་མོས་ཀྱིས་
དཔྱད་པས་དཔྱད་སྟོབས་ཀྱིས་ཤིན་སྦྱངས་མཚན་ཉིད་ཡོངས་སུ་
རྫོགས་པར་འདྲེན་ཐུབ་པ་ན་དེ་འདྲ་བའི་ཤེས་རབ་དེ་ལྷག་མཐོང་དུ་
འགྱུར་བའི་ཕྱིར། དེ་ལྟར་ཞི་རགས་རྣམ་ཅན་གྱི་ལྷག་མཐོང་གྲུབ་

པ་དང༌། ཉེར་བསྔོགས་མོས་པ་ཡིད་བྱེད་ཐོབ་པ་དང༌། སྒོམ་བྱུང་
གི་ཤེས་རབ་ཐོབ་པ་དང་།ཞི་རགས་རྣམ་ཅན་གྱི་ཞི་ལྷག་ཟུང་འབྲེལ་
ཐོབ་པ་དུས་མཉ༌། འཇིག་རྟེན་ལས་འདས་པའི་ལྷག་མཐོང་གྲུབ་
ཚད་ཡོད་དེ། སྔར་བཤད་པའི་དམིགས་པ་གང་རུང་གཅིག་ལ་དམིགས་
ནས་ཞི་གནས་གྲུབ་ཟིན་པའི་ཉན་ཐོས་ཚོགས་ལམ་པ་དེས་གང་ཟག་
གི་བདག་མེད་ཕྲ་མོ་ལ་ཉེར་བསྔོགས་མཚན་ཉིད་སོ་སོར་རིག་པ་ཡིད་
བྱེད་ཀྱིས་ཐོས་བསམ་རེས་མོས་ཀྱིས་དཔྱད་པས་དཔྱད་སྟོབས་ཀྱིས་
ཤིན་སྦྱངས་མཚན་ཉིད་ཡོངས་སུ་རྫོགས་པར་འདྲེན་ཐུབ་པ་ན་དེ་ལྟར་
དཔྱོད་པའི་ཤེས་རབ་དེ་ལྷག་མཐོང་དུ་འགྱུར་པའི་ཕྱིར། ཉན་ཐོས་
ཚོགས་ལམ་པ་དེས་དེ་ལྟར་གང་ཟག་གི་བདག་མེད་ཕྲ་མོ་ལ་ལྷག་མཐོང་
ཐོབ་པ་དང༌། ཉན་ཐོས་སྦྱོར་ལམ་དྲོད་ཐོབ་པ་དང་། བསམ་གཏན་
དང་པོའི་ཉེར་བསྡོགས་མོས་པ་ཡིད་བྱེད་ཐོབ་པ་དང༌། གང་ཟག་གི་
བདག་མེད་ཕྲ་མོརྟོགས་པའི་སྒོམ་བྱུང་གི་ཤེས་རབ་ཐོབ་པ་དང་། གང་
ཟག་གི་བདག་མེད་ཕྲ་མོ་ལ་ཞི་ལྷག་ཟུང་འབྲེལ་ཐོབ་པ་རྣམས་དུས་
མཉམ་ཡིན་ནོ། །རང་རྒྱལ་གྱིས་ཕྱི་རོལ་དོན་སྟོང་དང་རིགས་ངེས་
བྱང་སེམས་ཀྱིས་ཆོས་ཀྱི་བདག་མེད་ཕྲ་མོ་ལ་ལྷག་མཐོང་ཐོབ་ཚུལ་
ངེས་ཤེས་སོ། །

༈ གསུམ་པ་རྩོད་པ་སྤོང་བ་ལ། ཁོ་ན་རེ། བསམ་གཏན་
དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་ཆོས་ཅན།
སྒོཔ་ཡིན་པར་ཐལ། དཔྱད་སྒོམ་ཡིན་པའི་ཕྱིར། དེར་ཐལ། ལྷག་
མཐོང་གི་སྒོམ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེར་
གྱུར་པའི་ཐོས་བྱུང་གི་ཤེས་རབ་ཡོད་པའི་ཕྱིར་ན་མ་ཁྱབ། རྟགས་
གྲུབ་སྟེ། དེ་ལ་ཐོས་བྱུང་གི་ཤེས་རབ་དང་བསམ་བྱུང་གི་ཤེས་རབ་
གཉིས་ཡོད་པའི་ཕྱིར། ལམ་རིམ་ལས། མཚན་ཉིད་རབ་ཏུ་རིག་
པ་ནི་རེས་འགའ་ཐོས་པ་དང་རེས་འགའ་བསམ་བྱུང་དུ་འགྱུར་པའི་
ཐོས་བསམ་འདྲེས་མའོ། །ཞེས་གསུངས་པའི་ཕྱིར། ཁོ་ན་རེ། བསམ་
གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་
དུ་གྱུར་པའི་ཐོས་བྱུང་གི་ཤེས་རབ་དེ་ཆོས་ཅན། སྒོམ་མ་ཡིན་པར་
ཐལ༑ ཐོས་བྱུང་གི་ཤེས་རབ་ཡིན་པའི་ཕྱིར་ན་མ་ཁྱབ། ཡང་ཁོ་
ནཌེ། ཐོས་བྱུང་གི་བློ་དང་སྒོམ་གཉིས་འ¡ལ་བ་ཡིན་པར་ཐལ། དེ་
དང་འཇོག་སྒོམ་གཉིས་འགལ་བའི་ཕྱིར་ན་མ་གྲུབ་སྟེ། སེམས་དང་
པོ་དེ་ཐོས་བྱུང་དང་འཇོག་སྒོམ་གཉིས་ཀ་ཡིན་པའི་ཕྱིར། དེ་ལ་ཁོ་
ན་རེ། ཐོས་བསམ་སྒོམ་གསུམ་རྒྱུ་འབྲས་ཀྱི་ཚུལ་དུ་རིམ་ཆར་དུ་
བྱེད་དགོས་པ་མ་ཡིན་པར་ཐལ། ཐོས་བྱུང་དང་སྒོམ་གཉིས་མི་འགལ་

བའི་ཕྱིར་ན་ཡང་མ་ཁྱབ། ཡང་ཁོ་ན་རེ། དཔྱད་པའི་བློ་ཡིན་ན་
དཔྱད་སྒོམ་མ་ཡིན་པས་ཁྱབ་པར་ཐལ། ཐོས་བྱུང་དང་དཔྱད་སྒོམ་
མི་འགལ་པའི་ཕྱིར་ན་མ་ཁྱབ་སྟེ། དཔྱད་པའི་བློ་ལ་ཐོས་བསམ་སྒོམ་;
གསུམ་ཀ་ཡོད་པའི་ཕྱིར། དེར་ཐལ། དེ་གསུམ་ཀའི་དུས་དཔྱད་
དགོས་པའི་ཕྱིར། མ་ཁྱབ་མཚམས་ལ་འདོད་མི་ནུས་ཏེ། མི་དགེ་
བའི་དཔྱད་པའི་བློ་དང་ལུང་མ་བསྟན་གྱི་དཔྱད་པའི་བློ་སྒོམ་མ་ཡིན་
པའི་ཕྱིར་དང༌། དེར་མ་ཟད་དགེ་བ་ཡིན་ཀྱང་ཐོས་བསམ་གཉིས་
སྔོན་དུ་མ་སོང་བའི་དཔྱད་པའི་བློ་སྒོམ་མ་ཡིན་པའི་ཕྱིར། ཁོ་ན་རེ།
ཉན་ས་ལས། ལངས་ཏེ་རྒྱུ་བ་ན་ཡང་ལུས་དང་སེམས་ལ་ཤིན་ཏུ་
སྦྱངས་པ་ཁ་ཅིག་དང་ལྡན་པར་འགྱུར་པ་དང༌། ཞེས་གསུངས་པ་
མི་འཐད་པར་ཐལ། མཚན་ཉིད་སོ་སོར་རིག་པ་ཡིད་བྱེད་དུས་ལངས་
ནས་འགྲོ་བ་སོགས་སྤྱོད་ལམ་རྣམ་བཞིའི་སེམས་ལ་ཤིན་སྦྱངས་མཚན་
ཉིད་རྫོགས་པས་ཟིན་པ་གཅིག་མེད་པའི་ཕྱིར། དེར་ཐལ། མཚ་
ཉིད་སོ་སོར་རིག་པ་ཡིད་བྱེད་ལ་དེས་ཟིན་པ་གཅིག་བྱེད་པའི་ཕྱིར།
དེར་ཐལ། དེ་ལ་དཔྱད་སྟོབས་ཀྱིས་དྲངས་པའི་ཤིན་སྦྱངས་མཚན་
ཉིད་ཡོངས་སུ་རྫོགས་པས་ཟིན་པ་གཅིག་མེད་པའི་ཕྱིར་ན་མ་ཁྱབ། དེ་
འདྲ་བའི་མཚན་ཉིད་སོ་སོར་རིག་པ་ཡིད་བྱེད་དེའི་དུས་ན་མཚན་ཉིད་

ཡོངས་སུ་རྫོགས་པའི་ཤིན་སྦྱངས་ཡོད་ཀྱང་དེ་ནི་འཇོག་སྒོམ་སྟོབས་
ཀྱིས་དྲངས་པའི་ཤིན་སྦྱངས་ཡིན་གྱི། དཔྱད་སྟོབས་ཀྱིས་དྲངས་པའི་
དེ་མ་ཡིན་པ་ཕྱིར། ལམ་རིམ་ལས། འདི་ཡང་སྔར་ཞི་གནས་
གྲུབ་པ་མ་ཉམས་པར་ཡོད་པ་དེས་དྲངས་པའི་ཤིན་སྦྱངས་ཀྱང་ཡོད་
པས་ན་སྤྱིར་ཤིན་སྦྱངས་ཡོད་པ་ཙམ་མ་ཡིན་ནོ། །ཞེས་གསུངས་པའི་
ཕྱིར༑ ཁྱབ་སྟེ། སྤྱིར་ཤིན་སྦྱངས་ཡོད་པ་ཙམ་མ་ཡིན་ནོ་ཞེས་པས་
ལྷག་མཐོང་ཟིན་བྱེད་ཀྱི་ཤིན་སྦྱངས་ལ་འཇོག་སྒོམ་སྟོབས་ཀྱིས་དྲངས་
པ་དེ་ཙམ་གྱིས་མི་ཆོག་ཞེས་བཤད་པའི་ཕྱིར། ཡང་ཁ་ཅིག་གིས།
རིགས་ངེས་བྱང་སེམས་ཚོགས་ལམ་པ་དེས་མཚན་ཉིད་སོ་སོར་རིག་
པ་ཡིད་བྱེད་ཀྱིས་སྟོང་པ་ཉིད་ལ་རབ་ཏུ་རྣམ་པར་འབྱེད་པ་དང་།
ཡོངས་སུ་རྟོག་པ་དང་ཡོངས་སུ་སྤྱོད་པ་གསུམ་གྱིས་བསྒོམས་པའི་
སྟོབས་ཀྱིས་ཤིན་སྦྱངས་མཚན་ཉིད་ཡོངས་སུ་རྫོགས་པར་འདྲེན་ཐུབ་
པ་ན། དེ་འདྲ བའི་མཚན་ཉིད་སོ་སོར་རིག་པ་ཡིད་བྱེད་དེ་སྟོང་ཉིད་
རྟོགས་པའི་ལྷག་མཐོང་དུ་འགྱུར་པ་མ་ཡིན་ཐལ། དེ་དུས་དེ་འདྲ་
བའི་མཚན་ཉིད་སོ་སོར་རིག་པ་ཡིད་བྱེད་དེ་དང་མཚུངས་ལྡན་གྱི་ཏིང་
ངེ་འཛིན་དེ་ཞི་གནས་སུ་མ་གྱུར་བའི་ཕྱིར། དེར་ཐལ། ཞི་གནས་
གྲུབ་པ་ལ་འཇོག་སྒོམ་སྔོན་དུ་དགོས་པ་གང་ཞིག །དེ་འདྲ་བའི་མཚན་

ཉིད་སོ་སོར་རིག་པ་ཡིད་བྱེད་དེས་སྟོང་པ་ཉིད་ལ་འཇོག་སྒོམ་མ་བྱས་
པའི་ཕྱིར་ན་མ་ཁྱབ་སྟེ། བྱང་སེམས་དེའི་སྟོང་ཉིད་བསྒོམ་པའི་མཚན་
ཉིད་སོ་སོར་རིག་པ་ཡིད་བྱེད་དུས་ནས་དྟོང་ཉིད་རྟོགས་པའི་ཞི་གནས་
འཇོག་སྒོམ་སྟོབས་ཀྱིས་གྲུབ་འོངས་པའི་ཕྱིར། དེར་ཐལ། མཚན་
ཉིད་སོ་སོར་རིག་པ་ཡིད་བྱེད་ཀྱིས་དཔྱད་སྒོམ་མང་དུ་བྱས་པས་སེམས་
ཀྱི་གནས་ཚུལ་གནོད་ན་ཡང་ཞི་གནས་ཀྱིས་འཇོག་སྒོམ་བྱེད་པ་སོགས་
དཔྱད་འཇོག་རེས་མོས་བྱེད་དགོས་པའི་ཕྱིར། དེར་ཐལ། དེ་ལྟར་
བྱེད་པ་ལམ་རིམ་དང་ཉན་ས་ནས་རྒྱས་པར་བཤད་པའི་ཕྱིར། ཡང་
ཁ་ཅིག་གིས། མཚན་ཉིད་སོ་སོར་རིག་པ་ཡིད་བྱེད་དུས་ན་བྱང་སེམས་
དེས་སྟོང་པ་ཉིད་ལ་སེམས་གནས་དགུས་རིམ་གྱིས་འཇོག་སྒོམ་བྱས་
ནས་ཞི་གནས་གྲུབ་པ་ཡིན་པར་ཐལ། དེས་སྟོང་པ་ཉིད་ལ་འཇོག་
སྒོམ་གྱིས་ཞི་གནས་གྲུབ་པ་ཡིན་པའི་ཕྱིར་ན་མ་ཁྱབ་སྟེ། ཐོག་མར་
ལྷའི་སྐུ་ལྟ་བུ་ལ་དམིགས་རྟེན་བྱས་ནས་མས་གནས་དགུས་རིམ་གྱིས་
ཞི་གནས་དང་ལྷག་མཐོང་གཉིས་ཀ་གྲུབ་ཟིན་པའི་བྱང་སེམས་ཚོགས་
ལམ་པ་དེས་ཀྱང་སྟོང་པ་ཉིད་ལ་ཞི་ལྷག་གཉིས་རིམ་ཆར་དུ་གྲུབ་དགོས་
ཀྱང་༑ སེམས་གནས་དགུའི་རིམ་གྱིས་སྟོང་པ་ཉིད་ལ་ཞི་གནས་སྒྲུབ་
མི་དགོས་པའི་ཕྱིར། དེར་ཐལ། དེས་མཚན་ཉིད་སོ་སོར་རིག་པ་

ཡིད་བྱེད་ཀྱིས་སྟོང་ཉིད་བསྒོམས་དུས་ན་བར་བར་དུ་སྟོང་ཉིད་ལ་
འཇོག་སྒོམ་ལན་ཁ་ཡར་བྱས་ཚེ་སྟོང་ཉིད་རྟོགས་པའི་ཞི་གནས་གྲུབ་
ཡོང་པའི་ཕྱིར། ཡང་ཁ་ཅིག །ཉེར་བསྡོགས་མཚན་ཉིད་སོ་སོར་
རིག་པ་ཡིད་བྱེད་ཡིན་ན་ཤིན་སྦྱངས་མཚན་ཉིད་རྫོགས་པས་ཟིན་པས་
ཁྱབ་པར་ཐལ། དེ་རྒྱུད་ལྡན་ཡིན་ན་ཤིན་སྦྱངས་མཚན་ཉིད་རྫོགས་
པ་རྒྱུད་ལྡན་ཡིན་པས་ཁྱབ་པའི་ཕྱིར་ན་མ་ཁྱབ། ཁོ་ན་རེ། ཁྱབ་པ་
ཡོད་པར་ཐལ། ཟིན་བྱ་ཟིན་བྱེད་གཉིས་རྒྱུད་ལ་ལྡན་ན་གང་རུང་
གཅིག་མངོན་དུ་གྱུར་ན་གཅིག་ཤོས་དངོས་སུ་ཟིན་པར་འཇོག་དགོས་
པའི་ཕྱིར། དེར་ཐལ། སེམས་བསྐྱེད་དང་ཕྱིན་དྲུག་གི་ཉམས་ལེན་
གཉིས་ཀྱིས་ཟིན་ཚུལ་དེ་ལྟར་ཡིན་པའི་ཕྱིར་ན་མ་ཁྱབ་སྟེ། དེ་དང་
འདི་གཉིས་ཟིན་ཚུལ་མི་འདྲ་བའི་ཕྱིར།
༈ གཉིས་པ་ཡིད་བྱེད་བདུན་གྱིས་བསམ་གཟུགས་ལ་སྙོམས་
པར་འཇུག་ཚུལ་ལ། བསམ་གཏན་དང་པོའི་ཡིད་བྱེད་བདུན་བཤད་
པ་དང་། ལྷག་མ་དེ་དང་འདྲ་བར་བསྟན་པ་གཉིས། དང་པོ་ལ་དགག་
བཞག་སྤོང་གསུམ་ལས། དང་པོ་ལ། ཁ་ཅིག་གིས་བསམ་གཏན་
དང་པོའི་ཉེར་བསྔོགས་ལས་དང་པོའི་ཡིད་བྱེད་དང་། ཡིད་ལ་བྱེད་
པའི་ལས་དང་པོ་པ་གཉིས་དོན་གཅིག་ཟེར་ན། འོ་ན་ཡིད་ལ་བྱེད་

པའི་ལས་དང་པོ་པ་ཡིན་ན། དེའི་ཉེར་བསྔོགས་ལས་དང་པོ་བའི་ཡིད་
བྱེད་ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན། འདོད་
སེམས་དགུ་པའི་ཏིང་ངེ་འཛིན་ཆོས་ཅན། དེར་ཇལ། དེའི་ཕྱིར།
འདོད་ན། འདོད་སེམས་དགུ་པའི་ཏིང་ངེ་འཛིན་དེ་རྒྱུད་ལྡན་གྱི་གང་
ཟག་དེ་ཆོས་ཅན། ཁྱོད་བསམ་གཏན་དང་པོའི་ཉེར་བསྡོགས་ལས་
དང་པོ་ཡིད་བྱེད་རྒྱུད་ལྡན་ཡིན་པར་ཐལ། ཡིད་ལ་བྱེད་པའི་ལས་
དང་པོ་བ་རྒྱུད་ལྡན་ཡིན་པའི་ཕྱིར། དེར་ཐལ། ཁྱོད་འདོད་སེམས་
དགུ་པའི་ཏིང་ངེ་འཛིན་རྒྱུད་ལྡན་ཡིན་པའི་ཕྱིར། ཁྱབ་སྟེ། འདོད་
སེམས་དགུ་པའི་ཏིང་ངེ་འཛིན་ཡིད་ལ་བྱེད་པའི་ལས་དང་པོ་བ་ཡིན་
པའི་ཕྱིར། དེར་ཐལ། ཡིད་ལ་བྱེད་པའི་ལས་དང་པོའི་ས་མཚམས་
འདོད་སེམས་དགུ་པ་ཐོབ་པ་ནས་ཞི་གནས་མ་གྲུབ་པར་ལ་འཇོག་པའི་
ཕྱིར༑ ལམ་རིམ་ལས། དེ་ཡང་སེམས་གནས་དགུ་པ་ནས་བཟུང་
སྟེ་ཡིད་བྱེད་མ་ཐོབ་པའི་བར་དུ་ནི་ཡིད་ལ་བྱེད་དྲྭའི་ལས་དང་པོ་བ་
ཡིན་ལ། ཞེས་གསུངས་པའི་ཕྱིར། ཡིད་བྱེད་མ་ཐོབ་པའི་བར་དུ་
ཞེས་པའི་ཡིད་བྱེད་དེ་ཞི་གནས་ལ་བྱེད་པའི་ཕྱིར། གོང་དུ་འདོད་ན།
འདོད་སེམས་དགུ་པ་རྒྱུད་ལྡན་གྱི་གང་ཟག་དེ་ཆོས་ཅན། ཁྱོད་ཞི་
གནས་རྒྱུད་ལྡན་ཡིན་པར་ཐལ། བསམ་གཏན་དང་པོའི་ཉེར་བསྡོགས་

རྒྱུད་ལྡན་ཡིན་པའི་ཕྱིར། རྟགས་ཁས། ཁྱབ་སྟེ། མདོ་སྡེ་རྒྱན་ལས།
དེ་ནས་དེའི་ལུས་དང་སེམས། །ཤིན་ཏུ་སྦྱངས་པ་ཆོས་ཐོབ་ནས། །ཡིད་
ལ་བྱེད་དང་བཅས་ཞེས་བྱ། །ཞེས་༐ང༌། ལམ་རིམ་ལས། ཡིད་
ལ་བྱེད་དང་བཅས་ཞེས་བྱ། །ཞེས་གསུངས་པ་ལྟར་ཡིད་ལ་བྱེད་པ་
ཐོབ་པ་ཞེས་པའི་གྲངས་སུ་ཚུད་པར་འགྱུར་ཏེ། བསམ་གཏན་དང་
པོའི་ཉེར་བསྡོགས་ཀྱིས་བསྡུས་པའི་ཞི་གནས་ཐོབ་པས་མཉམ་པར་
བཞག་པའི་ས་པའི་ཡིད་བྱེད་ཆུང་ཤོས་ཐོབ་པའི་ཕྱིར། ཞེས་གསུངས་
པའི་ཕྱིར། གཞན་ཡང་དེ་འདྲ་བའི་སེམས་གནས་དགུ་པའི་ཞི་གནས་
ཆོས་ཅན། ཡིད་ལ་བྱེད་པའི་ལས་དང་པོ་བ་ཡིན་པར་ཐལ། བསམ་
གཏན་དང་པོའི་ཉེར་བསྡོགས་ལས་དང་པོ་བའི་ཡིད་བྱེད་ཡིན་པའི་ཕྱིར།
ཁྱབ་པ་ཁས། རྟགས་གྲུབ་སྟེ། ཉན་ས་ལས། ལས་དང་པོ་བ་ཡིད་
ལ་བྱེད་པ་དང་བཅས་པ་དེའི་རྟགས་ནི་འདི་དག་ཡིན་ཏེ། དེས་གཟུགས་
ན་སྦྱོད་པའི་སེམས་ཆུང་ངུ་ཐོབ་པ་དང་ལུས་ཤིན་ཏུ་སྦྱངས་པ་དང་།
སེམས་རྩེ་གཅིག་པ་ཆུང་ངུ་ཐོབ་པ་དང༌། ཞེས་གསུངས་པའི་ཕྱིར།
ལས་དང་པོ་བ་ཡིད་ལ་བྱེད་པ་ཞེས་པས་ཉེར་བསྡོགས་ལས་དང་པོ་
བའི་ཡིད་བྱེད་བཤད་ནས་གཟུགས་ན་སྤྱོད་པའི་ཞེས་སོགས་ཀྱིས་ཐོབ་
དུས་བཤད་པའི་ཕྱིར། རྩ་བར་འདོད་ན། དེ་ཆོས་ཅན། ཡིད་ལ་

བྱེད་པའི་ལས་དང་པོ་བ་མ་ཡིན་པར་ཐལ། ཁྱོད་ཞི་གནས་ཡིན་པའི་
ཕྱིར༑ ཁྱབ་སྟེ། དེའི་ས་མཚམས་ལམ་རིམ་ལས་བཤད་པས་ཤེས་
པའི་ཕྱིར། གཞན་ཡང་བསམ་གཏན་དང་པོའི་ཉེར་བསྡོགས་མཚན་·
ཉིད་སོ་སོར་རིག་པ་ཡིད་བྱེད་ཆོས་ཅན། ཡིད་ལ་བྱེད་པའི་ལས་དང་
པོ་བ་ཡིན་པར་ཐལ། བསམ་གཏན་དང་པོའི་ཉེར་བསྔོགས་ལས་དང་
པོ་བའི་ཡིད་བྱེད་ཡིན་པའི་ཕྱིར། དེར་ཐལ། ཉོན་མོངས་རྣམ་པར་
སྦྱོང་པའི་ལས་དང་པོ་བའི་ཡིད་བྱེད་ཡིན་པའི་ཕྱིར། ལམ་རིམ་ལས།
ཡིད་བྱེད་ཐོབ་ནས་ཉོན་མོངས་རྣམ་པར་སྦྱོང་བར་འདོད་པས་མཚན་
ཉིད་སོ་སོར་རིག་པ་ཡིད་བྱེད་བསྒོམ་པ་ནི་ཉོན་མོངས་རྣམ་པར་སྦྱོང་
བའི་ལས་དང་པོ་བར་གསུངས། ཞེས་གསུངས་པའི་ཕྱིར། འདོད་
ན་དེ་འདྲ་བའི་མཚན་ཉིད་སོ་སོར་རིག་པ་ཡིད་བྱེད་རྒྱུད་ལྡན་གྱི་གང་
ཟག་དེས་ཞི་གནས་མ་ཐོབ་པར་ཐལ། དེའི་རྒྱུད་ཀྱི་བསམ་གཏན་དང་
པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དེ་ཡི་ལ་བྱེད་
པའི་ལས་དང་པོ་བ་ཡིན་པའི་ཕྱིར། རྟགས་ཁས། ཁྱབ་པ་སྔར་བསྒྲུབས་
ཟིན་ཏོ། །འདོད་ན། དེ་འདྲ་བའི་གང་ཟག་དེ་ཆོས་ཅན། ཁྱོད་ཀྱིས་
ཉེར་བསྡོགས་མ་ཐོབ་པར་ཐལ། ཁྱོད་ཀྱིས་ཞི་གནས་མ་ཐོབ་པའི་ཕྱིར།
རྟགས་ཁས། ཁྱབ་སྟེ། ལམ་རིམ་ལས། ཞི་གནས་མ་ཐོབ་བར་

བསམ་གཏན་དང་པོ་བའི་ཉེར་བསྡོགས་སྐྱེ་བ་མེད་ལ། ཉེར་བསྡོགས་
དེ་མ་ཐོབ་ན་ནི་ཞི་གནས་མི་ཐོབ་པའི་ཕྱིར། ཞེས་གསུངས་པའི་ཕྱིར།
འདོད་མི་ནུས་ཏེ། དེའི་རྒྱུད་ཀྱི་མཚན་ཉིད་སོ་སོར་རིག་པ་ཡིད་བྱེད་
དེ་ཉེར་བསྡོགས་ཡིན་པའི་ཕྱིར། དེར་ཐལ། ཉེར་བསྡོགས་ཉོན་མོངས་
རྣམ་སྦྱོང་བའི་ཡིད་བྱེད་དྲུག་གི་དང་པོ་ཡིན་པའི་ཕྱིར། ལམ་རིམ་
ལས༑ བསམ་གཏན་དང་གཟུགས་མེད་ཀྱི་ལམ་གྱི་དམའ་ཤས་ནི་
དང་པོའི་གཉེར་བསྔོགས་ཡིན་ལ། དེ་ལ་ཡིད་བྱེད་དྲུག་བཤད་པའི་
ཐོག་མ་མཚན་ཉིད་སོ་སོར་རིག་པ་ཡིན་པས། ཞེས་གསུངས་པའི་
ཕྱིར།ཡང་ཁ་ཅིག་གིས།བསམ་གཏན་དང་པོའི་ཉེར་བསྡོགས་ཀྱི་
དང་པོ་མཚན་ཉིད་སོ་སོར་རིག་པ་ཡིད་བྱེད་ཡིན་ཟེར་ན། འོ་ན།
མཚན་ཉིད་སོ་སོར་རིག་པ་ཡིད་བྱེད་དེའི་སྡ་རོལ་ཏུ་ཐོབ་རྒྱུའི་བསམ་
གཏན་དང་པོའི་ཉེར་བསྡོགས་མེད་པར་ཐལ། དེ་དེའི་ཉེར་བསྡོགས་
ཀྱི་དང་པོ་ཡིན་པའི་ཕྱིར། རྟགས་ཁས། འདོད་༑ དེའི་སྔ་རོལ་ཏུ་
ཐོབ་རྒྱུའི་ཞི་གནས་མེད་པར་ཐལ། འདོད་པའི་ཕྱིར། ཁྱབ་སྟེ། ཉེར་
བསྡོགས་མ་ཐོབ་བར་ཞི་གནས་མི་ཐོབ་པའི་ཕྱིར། ལམ་རིམ་ལས།
ཉེར་བསྡོགས་དང་པོ་མ་ཐོབ་ན་ཞི་གནས་མི་ཐོབ་པོ། །ཞེས་གསུངས་
པའི་ཕྱིར། འདོད་མི་ནུས་ཏེ། བསམ་གཏན་དང་པོའི་ཉེར་བསྡོགས་

མཚན་ཉིད་སོ་སོར་རིག་པ་ཡིད་བྱེད་མ་ཐོབ་གོང་དུ་བསམ་གཏན་དང་
པོའི་ཉེར་བསྡོགས་ཀྱིས་བསྡུས་པའི་ཞི་གནས་འགྲོ་དགོས་པར་ལམ་
རིམ་ལས་བཤད་པའི་ཕྱིར། ཡངཁ་ཅིག །བསམ་གཏན་དང་པོའི་
ཉེར་བསྡོགས་ཡིན་ན་མཉམ་བཞག་གི་སས་བསྡུས་ཡིན་པས་ཁྱབ་ཟེར་
ན༑ དེའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་ཆོས་
ཅན༑ དེར་ཐལ། དེའི་ཕྱིར། འདོད་མི་ནུས་ཏེ། མཉམ་པར་མ་
བཞག་པའི་སས་བསྡུས་ཡིན་པའི་ཕྱིར། དེར་ཐལ། འདོད་པའི་སས་
བསྡུས་ཡིན་པའི་ཕྱིར། གསེར་ཕྲེང་ལས། བསམ་གཏན་དང་པོའི་
ཉེར་བསྡོགས་ཀྱི་ཡིད་བྱེད་དང་པོ་འདི་འདོད་པ་ཡིན་གྱི་གོང་མའི་སར་
མི་གཏོགས་ཏེ། ཞེས་གསུངས་པའི་ཕྱིར། ཡང་ཁ་ཅིག །བསམ་
གཏན་དང་པོའི་ཉེར་བསྡོགས་ཡིན་ན་དེའི་ཉེར་བསྡོགས་ལས་དང་པོ་
བ་ཙམ་གྱི་ཡིད་བྱེད་དང་། ཉོན་མོངས་རྣམ་སྦྱོང་གི་ཡིད་བྱེད་དྲུག་
གི་ཐོག་མའི་མཚན་ཉིད་སོ་སོར རིག་པ་ཡིད་བྱེད་དང་མོས་པ་ཡིད་
བྱེད་སོགས་ལྔ་པོ་གང་རུང་ཡིན་པས་ཁྱབ་ཟེར་ན། ལྷག་མཐོང་མ་
ཐོབ་གོང་གི་དེའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་
རྒྱུད་ལྡན་གྱི་གང་ཟག་དེའི་རྒྱུད་ཀྱི་ཞི་གནས་ཆོས་ཅན། དེར་ཐལ།
ཆོས་ཅན་དེ་ཡིན་པའི་ཕྱིར། རྩ་བར་འདོད་མི་ནུས་ཏེ། དེ་དེའི་ཉེར་

བསྡོགས་ལས་དང་པོ་བ་ཙམ་གྱི་ཡིད་བྱེད་མིན་པ་གང་ཞིག །ཉོན་
མོངས་རྣམ་སྦྱོང་གི་ཡིད་བྱེད་དྲུག་གི་དང་པོ་མཚན་ཉིད་སོ་སོར་རིག་
པ་ཡིད་བྱེད་ཡང་མ་ིན། མོས་པ་ཡིད་བྱེད་ལྔ་པོ་གང་རུང་ཡ་ཡིན་
པའི་ཕྱིར། དང་པོ་གྲུབ་སྟེ། ཉེར་བསྡོགས་མཚན་ཉིད་སོ་སོར་རིག་
པ་ཡིད་བྱེད་མ་ཐོབ་གོང་གི་དེའི་ཉེར་བསྡོགས་མ་ཡིན་པའི་ཕྱིར། དེར་
ཐལ༑ ཆོས་ཅན་དེ་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་
ཅན༑ ཉོན་མོངས་རྣམ་སྦྱོང་གི་ཡིད་བྱེད་དྲུག་གི་དང་པོ་མཚན་ཉིད་
སོ་སོར་རིག་པ་ཡིད་བྱེད་མ་ཡིན་པར་ཐལ། ཁྱོད་ཞི་གནས་ཡིན་པའི་
ཕྱིར༑ གསུམ་པ་མ་གྲུབ་ན། དེ་ཆོས་ཅན། མོས་པ་ཡིད་བྱེད་སོགས་
ལྷག་མ་ལྔ་བོ་གང་རུང་མ་ཡིན་པར་ཐལ། ལྷག་མཐོང་མ་ཐོབ་གོང་
གི་ཉེར་བསྡོགས་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར། ཡང་
ཁ་ཅིག །དེ་འདྲ་བའི་གང་ཟག་གི་རྒྱུད་ཀྱི་ཞི་གནས་དེ་ཉོན་མོངས་
རྣམ་སྦྱོང་གི་ཡིད་བྱེད དྲུག་པོ་གང་རུང་མིན་ཟར་ན། དེ་ཡིན་པར་
ཐལ༑ དེ་ཉོན་མོངས་རྣམ་སྦྱོང་གི་ལས་དང་པོ་བའི་ཡིད་བྱེད་ཡིན་
པའི་ཕྱིར། དེར་ཐལ། ལྷག་མཐོང་མ་ཐོབ་གོང་གི་བསམ་གཏན་
དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་རྒྱུད་ལྡན་
གྱི་གང་ཟག་དེའི་རྒྱུད་ཀྱི་ཉེར་བསྡོགས་ཡིན་པའི་ཕྱིར། དེར་ཐལ།

དེའི་རྒྱུད་ཀྱི་ཞི་གནས་ཡིན་པའི་ཕྱིར། བྱས་པ་ལ་ཁོ་ན་རེ། ལྷག་
མཐོང་མ་ཐོབ་གོང་གི་བསམ་གཏན་དང་པོའི་ཉེར་བསྡོགས་མཚན་ཉིད་
སོ་སོར་རིག་པ་ཡིད་བྱེད་ལ་གནས་པའི་གང་ཟག་དེའི་རྒྱུད་ཀྱི་ཞི་གནས་
ཆོས་ཅན། ཉོན་མོངས་རྣམ་སྦྱོང་གི་ཡིད་བྱེད་ཡིན་པར་ཐལ། ཉོན་
མོངས་རྣམ་སྦྱོང་གི་ལས་དང་པོ་བའི་ཡིད་བྱེད་ཡིན་པའི་ཕྱིར་ན་འགལ་
ཁྱབ་བོ། །ཡང་ཁ་ཅིག །དེའི་ཉེར་བསྡོགས་མཚན་ཉིད་སོ་སོར་རིག་
པ་ཡིད་བྱེད་ཆོས་ཅན། ཉོན་མོངས་རྣམ་སྦྱོང་གི་ཡིད་བྱེད་ཡིན་པར་
ཐལ༑ ཉོན་མོངས་རྣམ་སྦྱོང་གི་ཡིད་བྱེད་དྲུག་པོ་གང་རུང་ཡིན་པའི་
ཕྱིར་ན་མ་ཁྱབ། རྟགས་གྲུབ་སྟེ། ཉོན་མོངས་རྣམ་སྦྱོང་གི་ལས་དང་
པོ་བའི་ཡིད་བྱེད་ཡིན་པའི་ཕྱིར། ཁྱོད་རང་ལ། བུམ་པ་ཆོས་ཅན།
མཚན་ཉིད་ཡིན་པར་ཐལ། མཚན་ཉིད་གསུམ་པོ་གང་རུང་ཡིན་པའི་
ཕྱིར༑ ཁྱབ་པ་འགྲིག །རྟགས་གྲུབ་སྟེ། གཞན་དབང་ཡིན་པའི་
ཕྱིར༑ ཡང་ཁ་ཅིག །བསམ་གཏན་དང་པོ་ི ི་ཉེད་བསྡོགས་ཡིན་ན་
ཞི་རགས་ཀྱི་རྣམ་པ་ཅན་ཡིན་པས་ཁྱབ་ཟེར་ན། གཅིག་ཆར་པའི་
རྒྱུན་ཞུགས་རྒྱུད་ཀྱི་ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་
ཆོས་ཅན། དེར་ཐལ། དེའི་ཕྱིར། བསམ་གཏན་དང་པོའི་ཉེར་
བསྡོགས་སྦྱོར་བ་མཐར་ཐུག་པའི་ཡིད་བྱེད་ཡིན་པའི་ཕྱིར། དེར་ཐལ།

ཁྱོད་དེ་འདྲ་བའི་རྒྱུན་ཞུགས་རྒྱུད་ཀྱི་རྡོ་རྗེ་ལྟ་བུའི་ཏིང་ངེ་འཛིན་ཡིན་
པའི་ཕྱིར། ཁྱབ་སྟེ། གཅིག་ཆར་པའི་རྒྱུན་ཞུགས་དེས་བསམ་གཏན་
གྱི་དངོས་གཞི་མ་ཐོབ་པར་ཉེར་སྡོགས་ལ་བརྟེན་ནས་ཁམས་གསུམ་
གྱི་ཉོན་མོངས་གཅིག་ཆར་སྤོང་བ་གང་ཞིག །གཅིག་ཆར་བའི་རྒྱུན་
ཞུགས་དེས་ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་
དངོས་སུ་དྲངས་པའི་རྣམ་གྲོལ་ལམ་ཐོབ་པ་དང་། བསམ་གཏན་དང་
པོའི་སྦྱོར་པ་མཐར་ཐུག་པའི་འབྲས་བུའི་ཡིད་བྱེད་ཐོབ་པ་དུས་མཉམ་
པའི་ཕྱིར། དང་པོ་གྲུབ་སྟེ། བདག་མེད་ཕྲ་མོ་ལ་མོས་པ་མེད་པའི་
ཕྱི་རོལ་བ་མང་པོས་འཇིག་རྟེན་པའི་ཞི་ལྷག་ལ་བརྟེན་ནས་ཅི་ཡང་མེད་
མན་ཆད་ཀྱི་ཉོན་མོངས་རགས་པ་ལ་ཆགས་བྲལ་བྱས་ཏེ། སྲིད་རྩེའི་
སེམས་ཐོབ་ཀྱང་འཁོར་བ་ལས་གྲོལ་མི་ཐུབ་ལ། གཅིག་ཆར་བའི་
རྒྱུན་ཞུགས་ལྟ་བུས་བདག་མེད་ཕྲ་མོ་རྟོགས་པའི་སངས་རྒྱས་པ་དེ་དག་
ནི་བསམ་གཏན་གྱི་དངོས་གཞིའི་སྙོམས་འཇུག་མ་ཐོབ་ཀྱང་ཉེར་
བསྡོགས་ལ་བརྟེན་ནས་འཁོར་བ་མཐའ་དག་ལས་གྲོལ་ཐུབ་པའི་ཕྱིར།
བསྔགས་འོས་བསྔགས་བསྟོད་ལས། ཁྱོད་ཀྱི་ཆོས་ལས་མི་ཕྱོགས་པའི།།
སྐྱེ་བོ་གཏི་མུག་གིས་ལྡོངས་པ། །སྲིད་རྩེའི་བར་དུ་སོང་ནས་ཀྱང༌།།
སྡུག་བསྔལ་ཡང་འབྱུང་སྲིད་པ་བསྒྲུབ། །ཁྱོད་ཀྱི་བསྟན་པའི་རྗེས་

འགྲོ་བ། །བསམ་གཏན་དངོས་གཞི་མ་ཐོབ་ཀྱང༌། །བདུད་ཀྱི་མིག་
རས་བཙའ་བཞིན་ཏུ། །སྲིད་པ་དག་ནི་བཟློག་པར་བགྱིས། །ཞེས་
གསུངས་པའི་ཕྱིར། ཁྱབ་སྟེ། དེའི་དོན། འདོད་ཉོན་རགས་པ་ཙམ་
ལ་ཡང་ཆགས་བྲལ་མ་བྱས་པའི་སྐྱེ་བོ་རྣམས་ནི་བདུད་དགའ་རབ་
དབང་ཕྱུག་གི་མངའ་འོག་ཏུ་གཏོགས་ལ་ཆགས་བྲལ་བྱས་པ་རྣམས་
བདུད་ཀྱི་མངའ་འོག་ལས་ཐར་བ་ཡིན་པས། གཅིག་ཆར་པའི་རྒྱུན་
ཞུགས་ལྟ་བུས་ཆགས་བྲལ་གྱི་བསམ་གཏན་གྱི་དངོས་གཞི་མ་ཐོབ་པ་
རྣམས་བདུད་ཀྱིས་ཁོའི་མངའ་འོག་ཡིན་ནོ་ཞེས་མིག་རས་སྟེ་མིག་གི་
ཆ་ཐམས་ཅད་ཀྱིས་བཙའ་བ་སྟེ་འཚོས་ཀྱང་བདག་མེད་ཕྲ་མོ་རྟོགས་
པའི་ཉེར་བསྡོགས་ཀྱིས་ཉོན་མོངས་སྤངས་ཏེ་སྲིད་པ་ལས་གྲོལ་ཐུབ་
པར་བཤད་པའི་ཕྱིར། གཉིས་པ་གྲུབ་སྟེ། གཅིག་ཆར་པའི་རྒྱུན་ཞུགས་
དེས་ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་དངོས་སུ་
དྲངས་པའི་རྣམཀྲོལ་ལམ་ཐོབ་པ་དང་། བསམ་གཏན་དང་པོའི་དངོས་
གཞིའི་སྙོམས་འཇུག་ཐོབ་པ་དུས་མཉམ་ཡིན་པ་གང་ཞིག །བསམ་
གཏན་དང་པོའི་དངོས་གཞིའི་སྙོམས་འཇུག་དེ་བསམ་གཏན་དང་པོའི་
ཉེར་བསྡོགས་ཀྱི་སྦྱོར་བ་མཐར་ཐུག་པའི་འབྲས་བུ་ཡིད་བྱེད་ཡིན་པའི་
ཕྱིར༑ ཉན་ས་ལས། འབྲས་བུའི་མཆོག་དགྲ་བཅོམ་པ་ཉིད་ཀྱིས་

ཡང་དག་པར་བསྡུས་པའི་ཡིད་ལ་བྱེད་པ་གང་ཡིན་པ་དེ་ནི་སྦྱོར་བ་
མཐར་ཐུག་པའི་འབྲས་བུའི་ཡིད་ལ་བྱེད་པ་ཡིན་ཏེ། ཞེས་གསུངས་
པའི་ཕྱིར། རྩ་བར་འདོད་ན། གཅིག་ཆར་བའི་རྒྱུན་ཞུགས་རྒྱུད་ཀྱི་
ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ཆོས་ཅན། ཞི་རགས་
ཀྱི་རྣམ་ཅན་གྱི་ཉེར་བསྡོགས་མ་ཡིན་པར་ཐལ། གང་ཟག་གི་བདག་
མེད་ཕྲ་མོ་མངོན་སུམ་དུ་རྟོགས་པའི་ཉེར་བསྡོགས་ཡིན་པའི་ཕྱིར། ཆོས་
ཅན་དེ་ཡིན་པའི་ཕྱིར། གཞན་ཡང༌། འབྲས་བུ་རིམ་གྱིས་བའི་ཕྱིར་
འོང་རྒྱུད་ཀྱི་འདོད་ཉོན་དགུ་པའི་དངོས་གཉེན་བར་ཆད་མེད་ལམ་ཆོས་
ཅན༑ དེར་ཐལ། དེའི་ཕྱིར། དེར་ཐལ། བསམ་གཏན་དང་པོའི་
སྦྱོར་བ་མཐར་ཐུག་པའི་ཡིད་བྱེད་ཡིན་པའི་ཕྱིར། དེར་ཐལ། འདོད་
ཉོན་དགུ་པའི་དངོས་གཉེན་བར་ཆར་མེད་ལམ་ལ་གནས་པའི་ཕྱིར་
འོང་དེས་འདོད་ཉོན་དགུ་པ་ལས་དངོས་སུ་གྲོལ་བའི་རྣམ་གྲོལ་ལམ་
ཐོབ་པ་དང་། ཕྱིར་མི་འོང་ཐོབ་པ་བསམ་གཏན་དང་པོའི་སྦྱོར་བ་
མཐར་ཐུག་པའི་འབྲས་བུའི་ཡིད་བྱེད་ཐོབ་པ་དེའི་དངོས་གཞི་སྙོམས་
འཇུག་ཐོབ་པ་རྣམས་དུས་མཉམ་ཡིན་པའི་ཕྱིར། རྩ་བར་འདོད་མི་
ནུས་ཏེ། ཁྱོད་བདག་མེད་ཕྲ་མོ་མངོན་སུམ་དུ་རྟོགས་པའི་ཉེར་བསྡོགས་
ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། གཞན་

ཡང་༑ འདོད་ཉོན་རགས་པ་དགུ་བོ་གཅིག་ལ་ཡང་ཆགས་བྲལ་མ་
བྱས་པའི་རྒྱུན་ཞུགས་ཞུགས་པའི་རྒྱུད་ཀྱི་ཉན་ཐོས་མཐོང་ལམ་བར་
ཆད་མེད་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། བསམ་
གཏན་དང་པོའི་ཉེར་བསྡོགས་རབ་ཏུ་དབེན་པ་ཡིད་བྱེད་ཡིན་པའི་ཕྱིར།
དེར་ཐལ། འདོད་ཉོན་རགས་པ་སྐོར་དགུ་བོ་གཅིག་ལ་ཡང་ཆགས་
བྲལ་མ་བྱས་པའི་རྒྱུན་ཞུགས་ཞུགས་པའི་རྒྱུད་ཀྱི་ཉན་ཐོས་མཐོང་ལམ་
བར་ཆད་མེད་ལམ་དང་རྣམ་གྲོལ་ལམ་གང་རུང་ཡིན་པའི་ཕྱིར། ཁྱབ་
སྟེ༑ མཐོང་ལམ་སྔ་རོལ་ཏུ་འདོད་ཉོན་རགས་པ་སྐོར་དགུ་བོ་གང་
ལ་ཡང་ཆགས་བྲལ་མ་བྱས་པའི་རྒྱུན་ཞུགས་ཞུགས་པ་རྣམས་ཀྱིས་
ཉན་ཐོས་སྦྱོར་ལམ་དྲོད་ནས་ཆོས་མཆོག་བར་དུ་ཉེར་བསྡོགས་མོས་
པ་ཡིད་བྱེད་ལ་བརྟེན་པ་གང་ཞིག །མཐོང་ལམ་ཉེར་བསྡོགས་རབ་
ཏུ་དབེན་པ་ཡིད་བྱེད་ལ་བརྟེན་པའི་ཕྱིར། དང་པོ་གྲུབ་སྟེ། ཉན་ས་
ལས༑ དེས་ན་འཇིག་རྟེན་པའི་ཆོས་ཀྱི་མཆོག་གི་བར་དུ་ནི་མོས་པ་
ལས་བྱུང་བའི་ཡིད་ལ་བྱེད་པ་ཡིན་ནོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། ཉན་ས་ལས། བདེན་པ་རྣམས་མངོན་པར་རྟོགས་
ནས་མཐོང་པས་སྤངས་པར་བྱ་བའི་ཉོན་མོངས་པ་རྣམས་སྤངས་པ་
དག་ལ་ནི་རབ་ཏུ་དབེན་པའི་ཡིད་ལ་བྱེད་པ་ཡིན་ནོ། །ཞེས་གསུངས་

པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར།
ཡང་ཁ་ཅིག །བསམ་གཏན་དང་པོའི་ཉེར་བསྡོགས་ཡིན་ན་ཞི་རགས་
ཀྱི་རྣམ་ཅན་མ་ཡིན་པས་ཁྱབ་པར་ཐལ། དེ་ཡིན་ན་ཟག་མེད་བདེན་
པའི་རྣམ་ཅན་ཡིན་པས་ཁྱབ་པའི་ཕྱིར། དེར་ཐལ། ཉེར་བསྡོགས་
མི་ལྕོགས་མེད་ཡིན་ན་ཟག་མེད་ཡིན་པས་ཁྱབ་པའི་ཕྱིར། མཛོད་
ལས༑ ཟག་མེད་མི་ལྕོགས་མེད་པ་ཡིས། ཞེས་གསུངས་པའི་ཕྱིར་
ན་མ་ཁྱབ། འདོད་མི་ནུས་ཏེ། ཉེར་བསྡོགས་མི་ལྕོགས་མེད་ལ་ཡང་
ཟག་བཅས་དང་ཟག་མེད་གཉིས་ཡོད་པའི་ཕྱིར། མཛོད་འགྲེལ་ལས།
ཉེར་བསྡོགས་ཀྱི་དང་པོ་ནི་མི་ལྕོགས་པ་མེད་པ་སྟེ། དེ་ནི་དག་པ་བ་
ཡང་ཡིན་ལ་ཟག་པ་མེད་པ་ཡང་ཡིན་ནོ་ཞེས་གསུངས་པའི་ཕྱིར།
གཞན་ཡང་ཉེར་བསྡོགས་མི་ལྕོགས་མེད་ལ་ཟག་བཅས་ཟག་མེད་གཉིས་
ཡོད་པར་ཐལ། བསམ་གཏན་དང་པོའི་ཉེར་བསྡོགས་ལ་དེ་གཉིས་
ཡོད་པ་གང་ཊཱིག །བསམ་གཏན་དང་པོའི་ཉེར་བསྡོགས་དང་ཉེར་
བསྡོགས་མི་ལྕོགས་མེད་གཉིས་དོན་གཅིག་ཡིན་པའི་ཕྱིར། དང་པོ་
གྲུབ་སྟེ། བསམ་གཏན་དང་པོའི་ཉེར་བསྡོགས་ལ་དག་པ་བ་དང་ཟག་
མེད་གཉིས་ཡོད་ལ། བསམ་གཏན་གཉིས་པ་ནས་སྲིད་རྩེའི་བར་གྱི་
ཉེར་བསྡོགས་ལ་དག་པ་བས་ཁྱབ་པའི་ཕྱིར། གསེར་ཕྲེང་ལས། ཉེར་

བསྡོགས་བརྒྱད་པོ་དེ་ཡང་དང་པོ་མ་གཏོགས་པ་རྣམས་དག་པ་ཁོ་ན་
དང་དང་པོ་ལ་དག་པ་བ་དང་ཟག་མེད་གཉིས་ཡོད་ལ། ཞེས་གསུངས་
པའི་ཕྱིར། གཉིས་པ་གྲུབ་སྟེ། མཛོད་འགྲེལ་པས། ཉེར་བསྡོགས་
ཀྱི་དང་པོ་ནི་མི་ལྕོགས་མེད་པ་སྟེ། ཞེས་གསུངས་པའི་ཕྱིར། ཁྱབ་
སྟེ༑ བསམ་གཟུགས་བརྒྱད་ཀྱི་ཉེར་བསྡོགས་བརྒྱད་ཀྱི་དང་པོ་མི་ལྕོགས་
མེད་ཡིན། ཞེས་བཤད་པའི་ཕྱིར། བྱས་པ་ལ་ཁོ་ན་རེ། བློ་གསལ་
བགྲོད་པའི་ཐེམ་སྐས་ལས། འདིར་མི་ལྕོགས་པ་མེད་པ་ནི་བསམ་གཏན་
དང་པོའི་ཉེར་བསྡོགས་ཐམས་ཅདལ་མངོན་པ་བ་ཁ་ཅིག་འདོད་པ་ཡོད་
ཀྱང་ཟག་མེད་ཁོ་ན་ལ་བཟུང་ཏེ། མི་ལྕོགས་མེད་ཀྱི་དོན་ནི་རང་ས་
འོག་ས་གོང་ས་ཐམས་ཅད་ཀྱི་སྤོང་བྱ་སྤོང་མི་ཐུབ་པ་མེད་པའི་དོན་
ཡིན་ན། དེ་ཡང་ཟག་བཅས་ཀྱི་ཉེར་བསྡོགས་ལ་མེད་པའི་ཕྱིར་རོ།།
ཞེས་གསུངས་པའི་ཕྱིར་ན་མ་ཁྱབ་སྟེ། གཅིག་ཆར་བའི་རྒྱུན་ཞུགས་
ཀྱིས་ཁམས་གསུམ་གྱི་ཉོན་མོངས་ཀྱི་དངོས་གཉེན་གྱི་ཉེར་བསྡོགས་
མི་ལྕོགས་མེད་ལ་ཟག་མེད་དགོས་ཞེས་བཤད་པའི་ཕྱིར། ཡང་ཁ་
ཅིག ༑འདོད་པ་ལ་གཞི་དྲུག་གི་སྒོ་ནས་རགས་པ་དང་། བསམ་གཏན་
དང་པོ་ལ་གཞི་དྲུག་གི་སྒོ་ནས་ཞི་བར་ལྟ་བའིབསམ་གཏན་དང་པོའི་
ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དེ་ཆོས་ཅན། ཉེར་

བསྡོགས་མི་ལྕོགས་མེད་ཡིན་པར་ཐལ། བསམ་གཏན་དང་པོའི་ཉེར་
བསྡོགས་ཡིན་པའི་ཕྱིར། རྟགས་ཁས། འདོད་མི་ནུས་ཏེ། མི་ལྕོགས་
མེད་ཀྱི་དོན་སྔར་བཤད་ང་ལྟར་ཡིན་པ་གང་ཞིག །དེ་ལ་དོན་དེ་ཡ་
ཚང་བའི་ཕྱིར་ན་མ་ཁྱབ་སྟེ། དེའི་སྒྲ་བཤད་མེད་ཀྱང་དེ་ཡིན་པ་དུ་
མ་ཡོད་པའི་ཕྱིར། ཡང་ཁ་ཅིག །བསམ་གཏན་དང་པོའི་ཉེར་བསྡོགས་
མོས་པ་ཡིད་བྱེད་རྒྱུད་ལྡན་གྱི་གང་ཟག་གི་རྒྱུད་ཀྱི་བསམ་གཏན་དང་
པོའི་ཉེར་བསྡོགས་ཡིན་ན། དེའི་ཉེར་བསྡོགས་མོས་པ་ཡིད་བྱེད་ཡིན་
པས་ཁྱབ་ཟེར་ན། མི་འཐད་པར་ཐལ། བསམ་གཏན་དང་པོའི་ཉེར་
བསྡོགས་མཚན་ཉིད་སོ་སོར་རིག་པ་ཡིད་བྱེད་དང་མོས་པ་ཡིད་བྱེད་
གཉིས་ཀ་རྒྱུད་ལྡན་གྱི་གང་ཟག་ཡིན་པ་ཡོད་པའི་ཕྱིར། དེར་ཐལ།
ཞི་རགས་རྣམ་ཅན་གྱི་བསམ་གཏན་དང་པོའི་ཉེར་བསྡོགས་མོས་པ་
ཡིད་བྱེད་གྲུབ་ནས་དེ་ནས་བདག་མེད་ཕྲ་མོ་ལ་ཞི་ལྷག་གཉིསཀ་རིམ་
ཆར་དུ་སྒོམ་པར་བྱེད་པའི་གང་ཟག་དུ་མ་ཡོད་པའི་ཕྱིར། དེར་ཐཡཾ།
ཞི་རགས་རྣམ་ཅན་གྱི་བསམ་གཏན་དང་པོའི་དངོས་གཞི་གྲུབ་ཟིན་
ནས་དེ་ནས་བདག་མེད་ཕྲ་མོ་ལ་ཞི་ལྷག་གཉིས་རིམ་ཆར་དུ་སྒོམ་པར་
བྱེད་པའི་ཐེག་པ་གསུམ་ཀའི་གང་ཟག་དུ་མ་ཡོད་པའི་ཕྱིར། ཡང་
ཁ་ཅིག་གིས། བསམ་གཏན་དང་པོའི་ཉེར་བསྡོགས་དག་པ་བ་ཡིན་

ན་ཞི་རགས་གཉིས་ཀའི་རྣམ་ཅན་ཡིན་པས་ཁྱབ་ཟེར་ན། དེའི་ཉེར་
བསྡོགས་སུ་གྱུར་པའི་འཇིག་རྟེན་པའི་བར་ཆད་མེད་ལམ་སྐོར་དགུ་
རེ་རེ་ནས་ཆོས་ཅན། དེར་ཐལ། དེའི་ཕྱིར། འདོད་ན། དེ་དགུ་
ཆོས་ཅན། ཁམས་གོང་མ་ལ་ཞི་བ་དང་གྱ་ནོམ་པ་དང་ངེས་པར་འབྱུང་
བའི་རྣམ་པར་བལྟ་བའི་དེ་ཡིན་པར་ཐལ། གོང་འོག་ལ་ཞི་རགས་
སུ་བལྟ་བ་གཉིས་ཀྱི་ནང་ཚན་གྱི་ཞི་བའི་རྣམ་ཅན་ཡིན་པའི་ཕྱིར།
རྟགས་ཁས། འདོད་མི་ནུས་ཏེ། མཛོད་འགྲེལ་ལས། བར་ཆད་
མེད་པའི་ལམ་རྣམས་ནི་ས་འོག་མ་ལ་རགས་པ་དང༌། ཐ་བ་ངན་པ་
དང་༑ རྩིག་པ་སྟུག་པོ་ལྟ་བུར་ལྟ་སྟེ། ཞེས་དང༌། ཡང་དེ་ཉིད་
ལས༑ བར་ཆད་མེད་པའི་ལམ་རྣམས་ནི་རགས་པ་ལ་སོགས་པའི་
རྣམ་པ་ཅན་དག་ཡིན་ནོ། །ཞེས་གསུངས་པའི་ཕྱིར། གཞན་ཡང༌།
བསམ་གཏན་དང་པོའི་ཉེར་བསྡོགས་སུ་གྱུར་བའི་འཇིག་རྟེན་པའི་རྣམ་
གྲོལ་ལམ་སྐོར་དགུ་ཆོས་ཅན། དེར་ཐལ། དེའི་ཕྱིར། འདོད་མི་
ནུས་ཏེ། དེ་གཉིས་ཀྱི་ནང་ནས་ཞི་བ་ཁོ་ནའི་རྣམ་ཅན་ཡིན་པའི་ཕྱིར།
མཛོད་འགྲེལ་ལས། རྣམ་པར་གྲོལ་པའི་ལམ་རྣམས་ནི་ཞི་བ་ལ་སོགས་
ངའི་རྣམ་པ་ཅན་དག་ཡིན་ལ། ཞེས་གསུངས་པའི་ཕྱིར། ཡང་ཁ་
ེག ༑ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་ཡིན་ན་

འདོད་པའི་སས་བསྡུས་ཡིན་པས་ཁྱབ་ཟེར་ན། བསམ་གཏན་གསུམ་
པ་པའི་རྒྱུད་ཀྱི་བསམ་གཏན་བཞི་པའི་ཉེར་བསྡོགས་མཚན་ཉིད་སོ་སོར་
རིག་པ་ཡིད་བྱེད་ཆོས་ཅན། དེར་ཐལ། དེའི་ཕྱིར། འདོད་མི་ནུས་
ཏེ༑ བསམ་གཏན་གསུམ་པའི་སས་བསྡུས་ཡིན་པའི་ཕྱིར། དེར་
ཐལ༑ བསམ་གཏན་གཉིས་པའི་རྟེན་ལ་བསམ་གཏན་གསུམ་པའི་
ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་བསྒོམ་ན་དེ་བསམ་
གཏན་གཉིས་པའི་སས་བསྡུས་ཡིན་པ་ནས། ཅི་ཡང་མེད་ཀྱི་རྟེན་ལ་
སྲིད་རྩེའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་བསྒོམ་
ན༑ དེ་ཉིད་ཅི་ཡང་མེད་པའི་སས་བསྡུས་ལ་འཇོག་པའི་བར་དུ་ཡིན་
པའི་ཕྱིར། གསེར་ཕྲེང་ལས། འདིའི་རིགས་པས་ལྷག་མ་རྣམས་ལ་
ཡང་འོག་སའི་རྟེན་ལ་བསྒོམ་ན་ཡིད་བྱེད་དང་པོ་འོག་སར་འདོད་པར་
བྱའོ༑༑ཞེས་གསུངས་པའི་ཕྱིར། དེས་ན་འདོད་པའི་རྟེན་ལ་བསམ་
གཏན་གཟུགས་མེད་ཀྱི་སྙོམས་འཇུག་བརྒྱད་ཀ་བསྒོམ་པ་ན། མཚན་
ཉིད་སོ་སོར་རིག་པ་ཡིད་བྱེད་བརྒྱད་ཀ་ཡང་འདོད་པའི་སས་བསྡུས་
ཡིན་ཏེ། མཚན་ཉིད་སོ་སོར་རིག་པ་ཡིད་བྱེད་ཁམས་གང་གི་རྟེན་
ལ་བསྒོམ་ན་དེའི་སས་བསྡུས་པར་ཤེས་པའི་ཕྱིར།
༈ གཉིས་པ་རང་ལུགས་ལ། བསམ་གཏན་གྱི་དངོས་གཞིའི་

སྙོམས་འཇུག་གི་སྦྱོར་བའི་ཡིད་བྱེད་དེ། བསམ་གཏན་གྱི་ཉེར་བསྡོགས་
ཀྱི་མཚན་ཉིད། དབྱེ་ན་བསམ་གཏན་བཞིའི་ཉེར་བསྡོགས་བཞི་ཡོད།
བསམ་གཏན་དང་པོའི་དངོས་གཞིའི་སྙོམས་འཇུགགི་སྦྱོར་བའིཡིད་
བྱེད་དེ། བསམ་གཏན་དང་པོའི་ཉེར་བསྡོགས་ཀྱི་མཚན་ཉིད། དེ་
དང་ཉེར་བསྡོགས་མི་ལྕོགས་མེད་པ་དོན་གཅིག །དེ་ལ་དབྱེ་ན་ཞི་
རགས་རྣམ་ཅན་གྱི་དང་པོའི་ཉེར་བསྡོགས་དང༌། བདེན་པའི་རྣམ་
ཅན་གྱི་དེའི་ཉེར་བསྡོགས་གཉིས་ཡོད། ཞི་རགས་རྣམ་ཅན་གྱི་བསམ་
གཏན་དང་པོའི་ཉེར་བསྡོགས་ཐམས་ཅད་བསམ་གཏན་དང་པོའི་ཉེར་
བསྡོགས་དག་པ་བ་ཡིན་ནོ། །སྤྱིར་ཞི་རགས་རྣམ་ཅན་གྱི་ཡིད་བྱེད་
ལ་དབྱེ་ན། ལས་དང་པོ་བའི་ཡིད་བྱེད་དང༌། ཉོན་མོངས་རྣམ་སྦྱོང་
གི་ཡིད་བྱེད་གཉིས་ཡོད། དང་པོ་ལ་སྒྲས་བརྗོད་ཀྱིས་དབྱེ་ན། ཡིད་
ལ་བྱེད་པའི་ལས་དང་པོ་དང་ལས་དང་པོ་བ་ཙམ་གྱི་ཡིད་བྱེད་དང་།
ཉོན་མོངས་རྣམ་སྦྱོང་གི་ལས་དང་པོ་བའིཡིད་བྱེད་གསུམ་ཡོད། འདོད་
པའི་སེམས་གནས་དགུ་པ་དེ་དང་པོའི་མཚན་གཞི། དེའི་ས་མཚམས་
སེམས་གནས་དགུ་པ་གྲུབ་མ་ཐག་ནས་ཞི་གནས་ཐོབ་ཁའི་བར་དུ་ཡོད།
ཞི་རགས་རྣམ་ཅན་གྱི་སེམས་གནས་དགུ་པའི་ཞི་གནས་དེ་། ལས་
དང་པོ་ཙམ་གྱི་ཡིད་བྱེད་ཀྱི་མཚན་གཞི། དེའི་ས་མཚམས་ཞི་གནས་

དེ་ཐོབ་པ་ནས། མཚན་ཉིད་སོ་སོར་རིག་པ་ཡིད་བྱེད་ཐོབ་ཁའི་བར་
དུ་ཡོད། བསམ་གཏན་དང་པོའི་ཉེར་བསྡོགས་ཞི་རགས་རྣམ་ཅན་
གྱི་མཚན་ཉིད་སོ་སོར་རིག་པ་ཡིད་བྱེད་དེ་ཞི་རགས་རྣམ་ཅན་གྱི་ཉོན་
མོངས་རྣམ་སྤྱོང་གི་ལས་དང་པོ་བའི་ཡིད་བྱེད་ཀྱི་མཚན་གཞི་ཡིན།
དེའི་ས་མཚམས་མཚན་ཉིད་སོ་སོར་རིག་པ་ཡིད་བྱེད་ཐོབ་པ་ནས་ཞི་
རགས་རྣམ་ཅན་གྱི་ལྷག་མཐོང་ཐོབ་ཁའི་བར་དུ་ཡོད། ཞི་རགས་
རྣམ་ཅན་གྱི་བསམ་གཏན་དང་པོའི་ཉེར་བསྡོགས་ཉོན་མོངས་རྣམ་སྦྱོང་
གི་ཡིད་བྱེད་དེ་ལ་དབྱེ་ན་རང་ཡིན་གྱི་མོས་པ་ཡིད་བྱེད་དང་། རབ་
ཏུ་དབེན་པ་ཡིད་བྱེད་དང་། དགའ་བ་སྡུད་པའི་ཡིད་བྱེད་དང་། དཔྱོད་
པ་ཡིད་བྱེད་དང་། སྦྱོར་མཐའི་ཡིད་བྱེད་དང་བདུན་ཡོད། འཇིག་
རྟེན་པའི་ཉེར་བསྡོགས་རབ་ཏུ་དབེན་པ་ཡིད་བྱེད་དང་འདོད་ཉོན་
རགས་པ་ཆེན་པོ་སྐོར་གསུམ་ཉམས་སྨད་བྱེད་ཀྱི་འཇིག་རྟེན་པའི་བར་
ཆད་མེད་ལམ་སྐོར་གསུམ་དང་རྣམ་གྲོལ་ལམ་སྐར་གསུམ་དང་དེ་
གསུམ་གྱི་རྗེས་ཐོབ་ཡང་ཡོད། དགའ་བ་སྡུད་པའི་ཡིད་བྱེད་ལ་འདོད་
ཉོན་རགས་པ་འབྲིང་སྐོར་གསུམ་ཉམས་སྨད་བྱེད་ཀྱི་འཇིག་རྟེན་པའི་
བར་ཆད་མེད་ལམ་སྐོར་གསུམ་དང་རྣམ་གྲོལ་ལམ་སྐོར་གསུམ་དང་
དེ་གསུམ་གྱི་རྗེས་ཐོབ་གསུམ་ཡང་ཡོད། ལས་དང་པོ་བའི་ཡིད་བྱེད་

ནས་དགའ་སྡུད་ཡིད་བྱེད་ཀྱི་བར་དུ་རིམ་ཆར་ཁོ་ནར་སྐྱེ་ལ་དགའ་
བ་སྡུད་པའི་ཡིད་བྱེད་ཀྱི་ས་འཚམས་འདོད་ཉོན་རགས་པ་འབྲིང་གི་
ཆེན་པོ་ཉམས་སྨད་བྱེད་ཀྱི་འཇིག རྟེན་པའི་བར་ཆད་མེད་ལམ་ནས་
སྦྱོར་བ་མཐའི་ཡིད་བྱེད་སྐྱེ་བའི་བར་དུ་ཡོད། འདོད་ཉོན་རགས་པ་
འབྲིང་གསུམ་ལ་ཆགས་བྲལ་བྱས་པའི་རྗེས་སུ་འདོད་ཉོན་ཆུང་ངུ་ལ་
ཆགས་བྲལ་བྱས་སམ་མ་བྱས་དཔྱོད་པར་བྱེད་པའི་འཇིག་རྟེན་པའི་
བསམ་གཏན་དང་པོའི་ཉོན་མོངས་རྣམ་སྦྱོང་བཞིའི་ཡིད་ལ་སེམས་པ་
དེ་འཇིག་རྟེན་པའི་བསམ་གཏན་དང་པོའི་ཉེར་བསྡོགས་དཔྱོད་པ་ཡིད་
བྱེད་ཀྱི་མཚན་ཉིད། དབྱེ་བ་འདོད་ཉོན་རགས་པ་ཆུང་དུ་སྐོར་གསུམ་
རེ་རེ་ལ་ཆགས་བྲལ་བྱས་སམ་མ་བྱས་དཔྱོད་པའི་ཉེར་བསྡོགས་
གསུམ་ཡོད་ལ། ས་མཚམས་དགའ་སྡུད་ཡིད་བྱེད་ཀྱི་འཇིག་རྟེན་པའི་
རྣམ་གྲོལ་ལམ་གསུམ་པའི་རྗེས་ཐོབ་ནས། འདོད་ཉོན་རགས་པ་ཆུང་
ངུའི་ཆུང་ངུ་ཉམས་སྨོད་བྱེད་ཀྱི་འཇིག་རྟེན་པའི་བར་ཆད་མེད་ལམ་
དེའི་སྦྱོར་བའི་སྔ་ལོག་བར་དུ་ཡོད། སྦྱོར་བ་མཐའི་ཡིད་བྱེད་ལ་ཡང་
འདོད་ཉོན་རགས་པ་ཆུང་ངུ་སྐོར་གསུམ་ཉམས་སྨོད་བྱེད་ཀྱི་འཇིག་
རྟེན་པའི་བར་ཆད་མེད་ལམ་སྐོར་གསུམ་དང་དེའི་སྔ་མ་གཉིས་ཀྱི་རྣམ་
གྲོལ་ལམ་གཉིས་དང་དེ་གཉིས་ཀྱི་རྗེས་ཐོབ་རེ་ཡང་ཡོད་པས། དེའི་

འཇིག་རྟེན་པའི་བར་ཆད་མེད་ལམ་གསུམ་པས་དངོས་སུ་དྲངས་པའི་
འཇིག་རྟེན་པའི་རྣམ་གྲོལ་ལམ་དེ་ནི་སྦྱོར་བ་མཐའི་འབྲས་བུ་ཡིད་བྱེད་
དང་ཞི་རགས་རྣམ་ཅན་གྱི་བསམ་གཏན་དང་པོའི་དངོས་གཞི་སྙོམས་
འཇུག་ཡིན་ནོ། །བདེན་པའི་རྣམ་ཅན་གྱི་བསམ་གཏན་དང་པོའི་ཉེར་
བསྡོགས་ནི་བདེན་བཞིའི་མི་རྟག་སོགས་བཅུ་དྲུག་གི་རྣམ་ཅན་གྱི་དེའི་
ཉེར་བསྡོགས་རྣམས་དང་ཆོས་ཀྱི་བདག་མེད་ཕྲ་རགས་གཉིས་དང་
གང་ཟག་གི་བདག་མེད་ཕྲ་རགས་གཉིས་ཀྱི་རྣམ་ཅན་གྱི་དང་པོའི་ཉེར་
བསྡོགས་རྣམས་ཡིན་ལ་འདི་དང་དང་པོའི་ཉེར་བསྡོགས་ཟག་མེད་དང་། 
འཇིག་རྟེན་ལས་འདས་པའི་ཉེར་བསྡོགས་གསུམ་དོན་གཅིག །དེ་ལ་
ཡང་དཔྱོད་པ་ཡིད་བྱེད་མ་གཏོགས་པའི་ལས་དང་པོ་ཙམ་གྱི་ཡིད་བྱེད་
ནས་སྦྱོར་བ་མཐའི་ཡིད་བྱེད་བར་གྱི་བསམ་གཏན་དང་པོའི་ཉེར་
བསྡོགས་དྲུག་ཡོད། དེའི་ཉེར་བསྡོགས་རབ་ཏུ་དབེན་པ་ཡིད་བྱེད་
དང་དགའ་བ་སྡུད་པའི་ཡིད་བྱེད་དང་སྦྱོར་བ་མཐའི་ཡིད་བྱེད་གསུམ་
ལ་འཕགས་རྒྱུད་གྱི་བར་ཆད་མེད་ལམ་དང་རྣམ་གྲོལ་ལམ་རེ་ཡང་
ཡོད༑ ཉན་རང་གཉིས་ཀྱི་རྒྱུན་ཞུགས་དང་ཕྱིར་འོང་ཞུགས་འབྲས་
རྒྱུད་ཀྱི་མཐོང་སྒོམ་གྱི་བར་ཆད་མེད་ལམ་རེ་དང་རྣམ་གྲོལ་ལམ་རེ་
ཡོད་ཅིང་ཐེག་ཆེན་གྱི་མཐོང་ལམ་ཡང་བསམ་གཏན་ས་དྲུག་ལ་བརྟེན་

པར་བཤད་པའི་ཕྱིར། ཉན་ཐོས་ཚོགས་ལམ་ན་བདེན་པའི་རྣམ་ཅན་
གྱི་ཉེར་བསྡོགས་ལས་དང་པོ་ཙམ་གྱི་ཡིད་བྱེད་དང་མཚན་ཉིད་སོ་སོར་
རིག་པ་ཡིད་བྱེད་གཉིས་ཡོད་ཀྱང་དེ་དག་རྣམ་ཅན་གྱི་མོས་པ་ཡིད་
བྱེད་དང་རབ་ཏུ་དབེན་པ་ཡིད་བྱེད་དང་དགའ་བསྡུད་ཡིད་བྱེད་དང་
སྦྱོར་བ་མཐའི་ཡིད་བྱེད་བཞི་བོ་མེད་དེ། དེ་བཞི་གང་རུང་ཡིན་ན་
ཞི་ལྷག་ཟུང་འབྲེལ་ཡིན་པས་ཁྱབ་ལ་ཉན་ཐོས་ཚོགས་ལམ་པ་ལ་མི་
རྟག་སོགས་དང་ཆོས་དང་གང་ཟག་གི་བདག་མེད་ཕྲ་རགས་ལ་ཞི་ལྷག་
ཟུང་འབྲེལ་ཐོབ་པ་མེད་པའི་ཕྱིར། ཉན་ཐོས་སྦྱོར་ལམ་བཞི་ན་མི་
རྟག་སོགས་ཀྱི་རྣམ་ཅན་གྱི་ཉེར་བསྡོགས་དེ་བཞི་ཡོད་པར་མ་ཟད་དེ་
དག་རྣམ་ཅན་གྱི་བསམ་གཏན་དང་པོའི་དངོས་གཞིའི་སྙོམས་འཇུག་
ཀྱང་ཡོད། རིགས་ངེས་རང་རྒྱལ་ཚོགས་ལམ་ན་ཕྱི་རོལ་དོན་སྟོང་
རྟོགས་པའི་ཉེར་བསྡོགས་མོས་པ་ཡིད་བྱེད་མེད་ལ་སྦྱོར་ལམ་ན་ཡོད་
པ་བཞིན་དུ་རིགས་ངེས་བྱང་སེམས་ལ་ཆོས་ཀྱི་བདག་མེད་ཕྲ་མོ་ལ་
སྦྱར་ནས་ཤེས་པར་བྱའོ། །བསམ་གཏན་གཉིས་པ་ནས་སྲིད་རྩེའི་
བར་ལ་ཡང་མཚན་ཉིད་སོ་སོར་རིག་པ་ཡིད་བྱེད་ནས་སྦྱོར་བ་མཐའི་
འབྲས་བུའི་ཡིད་བྱེད་བར་བདུན་བདུན་གྱིས་སྙོམས་པར་འཇུག་དགོས་
པར་འདྲ་ཡང་ཁྱད་པར་ཅུང་ཟད་ཡོད་དེ། དེ་དག་གི་ཉེར་བསྡོགས་

མཚན་ཉིད་སོ་སོར་རིག་པ་ཡིད་བྱེད་རྣམས་ནི་རང་རང་གི་འོག་ས་
དང་རང་ས་ལ་ཞི་རགས་ཏེ་སྐྱོན་ཡོན་དུ་སོ་སོར་དཔྱོད་ཅིང་ལྟ་བའི་
རྣམ་ཙན་ཡིན་ལ། དེ་དག་གི་ཉེར་བསྡོགས་ཀྱི་འཇིག་རྟེན་པའི་བར་
ཆད་མེད་ལམ་རྣམས་ནི་རང་རང་གི་འོག་ས་ལ་རགས་པ་དང་།
བ་ངན་པ་དང་། རྩིག་པ་སྟུག་པོ་ལྟ་བུ་ཅི་རིགས་པར་ལྟ་བའི་རྣམ་ཅན་
དང་༑ འཇིག་རྟེན་པའི་རྣམ་གྲོལ་ལམ་རྣམས་ནི། རང་ས་ལ་ཞི་བ་
དང་༑ གྱ་ནོམ་པ་དང་། ངེས་པར་འབྱུང་བ་ཅི་རིགས་པར་ལྟ་བའི་
རྣམ་ཅན་ཡིན། དཔྱོད་པ་ཡིད་བྱེད་རྣམས་ནི་བསམ་གཏན་དང་པོའི་
ཉེར་བསྡོགས་དཔྱོད་པ་ཡིད་བྱེད་དང་འདྲ་བར་རང་རང་གི་འོག་སའི་
ཉོན་མོངས་རགས་པ་ཆུང་ངུ་སྐོར་གསུམ་ལ་ཆགས་བྲལ་བྱས་སམ་
མ་བྱས་དཔྱོད་པའི་རྣམ་པ་ཅན་ཡིན་པའི་ཕྱིར། རྟགས་ཟུར་དང་པོ་
དེར་ཐལ། བསམ་གཏན་གཉིས་པའི་ཉེར་བསྡོགས་ཀྱི་འཇིག་རྟེན་པའི་
ཆད་མེད་ལམ་སྐོར་དགུ་པོ་དེས་རང་གི་འོག་ས་བསམ་གཏན་དང་པོ་
ལ་རགས་པ་དང༌། ཐ་བ་ངན་པ་དང་། རྩིག་པ་སྟུག་པོ་ལྟ་བུ་ཅི་རིགས་
པར་ལྟ་བ་ནས། སྲིད་རྩེའི་ཉེར་བསྡོགས་ཀྱི་འཇིག་རྟེན་པའི་བར་ཆད་
མེད་ལམ་དགུ་བོ་དེས་ཅི་ཡང་མེད་པའི་སྐྱེ་མཆེད་ལ་རགས་པ་དང་།
ཐ་བ་ངན་པ་དང་། རྩིག་པ་སྟུག་པོ་ལྟ་བུ་ཅི་རིགས་པར་ལྟ་བའི་བར་

ཡིན་པའི་ཕྱིར། རྟགས་ཟུར་གཉིས་པ་གྲུབ་སྟེ། བསམ་གཏན་གཉིས་
པའི་ཉེར་བསྡོགས་ཀྱི་འཇིག་རྟེན་པའི་རྣམ་གྲོལ་ལམ་སྐོར་དགུ་པོ་དེས་
རང་ས་ལ་ཞི་བ་དང་། གྱ་ནོམ་པ་དང་། ངེས་པར་འབྱུང་བ་ཅི་རིགས་
པར་ལྟ་བ་ནས། སྲིད་རྩེའི་ཉེར་བསྡོགས་ཀྱི་འཇིག་རྟེན་པའི་རྣམ་གྲོལ་
ལམ་དགུ་བོ་དེས་རང་ས་ལ་ཞི་བ་དང་། གྱ་ནོམ་པ་དང་། ངེས་པར་
འབྱུང་བ་ཅི་རིགས་པར་ལྟ་བའི་བར་དུ་ཡིན་པའི་ཕྱིར།བར་ཆད་
མེད་ལམ་སྐོར་དགུ་བོ་དེས་རགས་པ་དང༌། ཐ་བ་ངན་པ་དང་། རྩིག་
པ་སྟུག་པོ་ལྟ་བུ་ཅི་རིགས་པར་ལྟ་ཞེས་སྨོས་པའི་རྒྱུ་མཚན་ཡོད་དེ། དེ་
འདྲ་བའི་བར་ཆད་མེད་ལམ་རེ་རེས་དེ་གསུམ་གར་ལྟ་བའི་ངེས་པ་
མེད་ཀྱི་གང་རུང་རེ་རེས་ལྟ་བའི་དོན་ཡིན་པའི་ཕྱིར། རྣམ་གྲོལ་ལམ་
ལ་ཡང་དེ་བཞིན་དུ་ཤེས་པར་བྱའོ། །རགས་པ་ལ་སོགས་པའི་དོན་
ཡང་ཡོད་དེ། རགས་པ་ནི་ཆོ་ལོང་སྟེ་མ་ཞི་བ་ནི་རགས་པ་དང༌། གྱ་
ནོམ་པ་མ་ཡིན་ས་ན་ཐ་བ་ངན་དང༌། ས་དེ་ལས་ངེས་པར་འབྱུང་
མི་ཐུབ་པས་ན་རྩིག་པ་སྟུག་པོ་ལྟ་བུ་ཞེས་བཤད་པའི་ཕྱིར། དང་པོའི་
དོན་ཡོད་དེ། བསམ་གཏན་གཉིས་པ་འདི་ཡང་ལམ་ལ་འབད་རྩོལ་
ཆེན་པོའི་མངོན་བར་འདུ་བྱེད་པ་དང་བཅས་པ་ཡིན་མོད་ཀྱང་། དེ་
ལས་ཀྱང་ཆེས་ཤིན་ཏུ་ཆེ་བར་བསམ་གཏན་དང་པོ་ལམ་ལ་འབད་རྩོལ་

ཆེན་པོའི་མངོན་པར་འདུ་བྱེད་དང་བཅས་པའོ་ཞེས་ལྟ་བར་བྱེད་པ་
དེ་བསམ་གཏན་གཉིས་པའི་ཉེར་བསྡོགས་ཀྱི་འཇིག་རྟེན་པའི་བར་ཆད་
མེརྵ་ལམ་དེས་བསམ་གཏན་དང་པོ་ལ་ལ་མ་ཞི་བ་རགས་པར་ལྟ་
ཚུལ་ཡིན་པའི་ཕྱིར། གཉིས་པའི་དོན་ཡོད་དེ། བསམ་གཏན་གཉིས་
པ་ལས་ཀྱང་བསམ་གཏན་དང་པོ་ལུས་སེམས་ལས་སུ་མི་རུང་བའི་
གནས་ངན་ལེན་ཉོན་མོངས་པ་དང་མཐུན་པ་ཆེས་ཤིན་ཏུ་མང་པོ་ཡོད་
པའོ༑ ༑ཞེས་ལྟ་བ་དེ་བསམ་གཏན་གཉིསཔའི་ཉེར་བསྡོགས་ཀྱི་འཇིག་
རྟེན་པའི་བར་ཆད་མེད་ལམ་དེས་བསམ་གཏན་དང་པོ་ལ། གྱ་ནོམ་
པ་མིན་པ་དང་། ཐ་བ་ངན་པར་ལྟ་ཚུལ་ཡིན་པའི་ཕྱིར། གསུམ་
པའི་དོན་ཡང་ཡོད་དེ། རྩིག་པས་རྩིག་པ་ལས་བྱུང་མི་ནུས་པ་བཞིན་
དུ་བསམ་གཏན་དང་པོས་ཀྱང་བསམ་གཏན་དང་པོ་ལ་ཆགས་བྲལ་
ག ིས་པའི་ཉེར་བསྡོགས་འཇིག་རྟེན་པའི་ཁར་ཆད་མེད་ལམ་དེས་
བསམ་གཏན་དང་པོ་ལ་ངེས་པར་འབྱུང་བ་མ་ཡིན་པ་དང་། རྩིག་
པ་སྟུག་པོ་ལྟ་བུར་ལྟ་ཚུལ་ཡིན་པའི་ཕྱིར། དེ་བཞིན་དུ་སྲིད་རྩེའི་ཉེར་
བསྡོགས་ཀྱི་འཇིག་རྟེན་པའི་བར་ཆད་མེད་ལམ་དེས་ཅི་ཡང་མེད་ལ་
རགས་པ་སོགས་པར་ལྟ་ཚུལ་གྱི་བར་ཤེས་པར་བྱའོ། །བསམ་གཏན་

གཉིས་པ་ནས་སྲིད་རྩེའི་བར་གྱི་ཉེར་བསྡོགས་ཀྱི་འཇིག་རྟེན་པའི་རྣམ་
གྲོལ་ལམ་རྣམས་ཀྱིས་རང་ས་ཞི་བ་ལ་སོགས་པར་ལྟ་ཚུལ་ཡང་ཡོད་
དེ༑ བསམ་གཏན་གཉིས་པའི་ཉེར་བསྡོགས་ཀྱི་འཇིག་རྟེན་པའི་རྣམ་
གྲོལ་ལམ་དེས་བསམ་གཏན་གཉིས་པ་ནི་བསམ་གཏན་དང་པོ་ལ་ལྟོས་
ཏེ་ལམ་ལ་འབད་རྩོལ་གྱི་མངོན་པར་འདུ་བྱེད་པ་ཆེས་ཉུང་བས་དེ་ལ་
ལྟོས་ཏེ་ཞི་བ་དང༌། དེ་ལ་ལྟོས་ཏེ་གནས་ངན་ལེན་ཉུང་བས། གྱ་
ནོམ་པ་དང༌། བསམ་གཏན་དང་པོ་ལ་ཆགས་བྲལ་གྱིས་ངེས་པར་
འབྱུང་བའོ་ཞེས་ལྟ་བ་དེ་བསམ་གཏན་གཉིས་པ་ལ་ཞི་བར་ལྟ་བ་སོགས་
པར་ལྟ་ཚུལ་ཡིན་པ་བཞིན་དུ་སྲིད་རྩེའི་ཉེར་བསྡོགས་ཀྱི་འཇིག་རྟེན་
པའི་རྣམ་གྲོལ་ལམ་དེས་རང་ས་ལ་ཞི་བ་ལ་སོགས་པར་ལྟ་ཚུལ་ཡང་
དེ་ལྟར་ཡིན་པའི་ཕྱིར། དེ་དག་གི་ཉེར་བསྡོགས་ཐམས་ཅད་དག་པ་
དང་འཇིག་རྟེན་པའི་ཉེར་བསྡོགས་ཡིན་ལ་དེ་དག་ལ་ཟག་མེད་དང་
འཇིག་རྟེན་ལས་འདས་པའི་ཉེར་བསྡོགས་དང་བདེན་པའི་རྣམ་ཅན་
དང་༑ བདག་མེད་ཕྲ་རགས་ཀྱི་རྣམ་ཅན་ནི་མེད་པའི་ཕྱིར། དེ་ནི་
སྦྱོར་བྱུང་གི་དབང་དུ་བྱས་ཞིང་དེ་ལས་ཀྱང་ཕལ་ཆེ་བ་ལ་ཡིན་གྱི་ཁྱབ་
མཐའ་མ་ཡིན་ཏེ། ཆོས་ཉིད་ཀྱིས་ཐོབ་པའི་བསམ་གཟུགས་རྣམས་
ལ་ཉེར་བསྡོགས་དེ་འདྲ་མེད་པར་མ་ཟད་སྦྱོར་བྱུང་གི་བསམ་གཏན་

གཉིས་པ་ནས་སྲིད་རྩེའི་བར་ལ་ཡང་ཉེར་བསྡོགས་ཡིད་བྱེད་བདུན་
གྱིས་འཇུག་པས་མ་ཁྱབ་པའི་ཕྱིར་ཏེ། དེ་དག་ལ་རང་རང་གི་ཉེར་
བསྡོགས་སྔོནྋ་མ་སོང་ཀྱང་སྦྱོར་བྱུང་གི་དེ་རྣམས་ཀྱི་༑ངོས་གཞིའི་
སྙོམས་འཇུག་ཐོབ་པ་ཡོད་པའི་ཕྱིར། དེར་ཐལ། གཅིག་ཆར་པའི་
རྒྱུན་ཞུགས་ཀྱིས། དགྲ་བཅོམ་ཐོབ་པའི་ཚེ་ན་བསམ་གཏན་གཉིས་
པ་ཡན་ཆད་ཀྱི་དངོས་གཞིའི་སྙོམས་འཇུག་རྣམས་རིམ་གྱིས་མངོན་
སུམ་དུ་བྱེད་ཅིང་དེ་ཡང་སྦྱོར་བྱུང་ཡིན་ལ་དེ་དག་གི་ཉེར་བསྡོགས་
དགྲ་བཅོམ་པས་བསྒོམ་དོན་མེད་པའི་ཕྱིར།
གསུམ་པ་རྩོད་སྤོང་ལ་ཁོ་ན་རེ། ཉན་ཐོས་སྦྱོར་ལམ་དུ་གྱུར་
བའི་མི་རྟག་སོགས་བཅུ་དྲུག་གི་རྣམ་པ་ཅན་གྱི་བསམ་གཏན་དང་པོའི་
ཉེར་བསྡོགས་དེ་ཆོས་ཅན། ཟག་མེད་ཡིན་པར་ཐལ། བསམ་གཏན་
དང་པོའི་ཉེར་བསྡོགས་ཟག་མེད་ཡིན་པའི་ཕྱིར་ན་མ་ཁྱབ། བྱང་
འཕགས་ཀྱི་རྒྱུ་ཀྱི་ཡིད་ཀྱི་རང་བཞིན་གྱི་ལུས་ལེན་བྱེད་ཀྱི་ཟག་མེད་
ཀྱི་ལས་ཆོས་ཅན། དེར་ཐལ། དེའི་ཕྱིར། ཁྱབ་པ་འགྲིགས། ཡང་
དེ་ཆོས་ཅན། འཇིག་རྟེན་ལས་འདས་པ་ཡིན་པར་ཐལ། འཇིག་རྟེན་
ལས་འདས་པའི་ཉེར་བསྡོགས་ཡིན་པའི་ཕྱིར་ན་མ་ཁྱབ། སྔར་འཇིག་
རྟེན་པའི་ལྷག་མཐོང་དང་འཇིག་རྟེན་ལས་འདས་པའི་ལྷག་མཐོང་

བཤད་ཚུལ་གྱིས་ཤེས་པར་བྱའོ། །བྱེ་སྨྲ་ན་རེ། བསམ་གཏན་དང་
པོའི་སྦྱོར་མཐའི་འབྲས་བུ་ཡིད་བྱེད་ཐོབ་བ་དང༌། དེའི་དངོས་གཞི་
ཐོབ་པ་དུས་མཉམ་མ་ཡིན་པར་ཐལ། དེའི་ཉེར་བསྡོགས་ཀྱི་ཚོར་
བ་དང་། དངོས་གཞིའི་ཚོར་བ་རིགས་མི་མཐུན་པའི་ཕྱིར་ན་མ་ཁྱབ།
བྱེ་སྨྲ་ན་རེ། ཁྱབ་པ་ཡོད་པར་ཐལ། དབང་རྟུལ་ནི་ཉེར་བསྡོགས་
ཀྱི་ཚོར་བ་བཏང་སྙོམས་དེ་དངོས་གཞིའི་ཚོར་བ་བདེ་བར་འཕོ་དཀའ་
བས༑ དེའི་ཉེར་བསྡོགས་སྦྱོར་བ་མཐའི་ཡིད་བྱེད་དེའི་འཇུག་ཐོགས་
སུ་དེའི་ཉེར་བསྡོགས་སུ་གྱུར་པའི་སྦྱོར་བ་མཐའི་འབྲས་བུ་ཡིད་བྱེད་
སྐྱེ་ལ་དབང་རྣོན་ནི་ཚོར་བ་རིགས་མི་མཐུན་ཡང་འཕོ་ཐུབ་པས། དེའི་
སྦྱོར་བ་མཐར་ཐུག་པའི་ཡིད་བྱེད་དེའི་འཇུག་ཐོགས་སུ་བསམ་གཏན་
དང་པོའི་དངོས་གཞིར་གྱུར་བའིསྦྱོར་བ་མཐར་ཐུག་པའི་འབྲས་བུའི་
ཡིད་བྱེད་སྐྱེ་བའི་ཕྱིར་ཟེར་ཏེ། མཛོད་ལས། ས་གསུམ་ལས་རྒྱལ་
བསམ་གཏན་ནམ། །ཉེར་བསྡོགས་ལས་མཐའི་རྣམ་གྲོལ་ལམ། །གོང་
མའི་ཉེར་བསྡོགས་ལས་མ་ཡིན། །ཞེས་གསུངས་པའི་ཕྱིར། དེའི་
དོན་ནི་སྐྱེས་དགུའི་ནང་ནས་འདོད་པ་དང༌། །བསམ་གཏན་དང་པོ་
དང་གཉིས་པ་གསུམ་ལས་སོ་སོར་རྒྱལ་བའི་ཚེ་བསམ་གཏན་དང་པོ་
དང་གཉིས་པ་དང་གསུམ་པ་གསུམ་གྱི་སྦྱོར་བ་མཐའི་ཡིད་བྱེད་ཀྱི་བར་

ཆད་མེད་ལམ་ཐ་མ་དེས་དངོས་སུ་དྲངས་པའི་རྣམ་གྲོལ་ལམ་སྟེ། སྦྱོར་
བ་མཐའི་འབྲས་བུའི་ཡིད་བྱེད་དང་པོ་དེ་དབང་རྟུལ་ལ་ཉེར་བསྡོགས་
དང་དབང་རྣོན་ལ་བསམ་གཏན་གྱི་དངོས་གཞི་ཡིན་ཞིང་། བསམ་
གཏན་བཞི་པ་ཡན་ཆད་ཀྱི་ཉེར་བསྡོགས་དང་དངོས་གཞིའི་ཚོར་བ་
བཏང་སྙོམས་སུ་རིགས་གཅིག་ཡིན་པས། དེ་དག་གི་སྦྱོར་བ་མཐའི་
འབྲས་བུའི་ཡིད་བྱེད་རྣམས་རང་རང་གི་དངོས་གཞིའི་སྙོམས་འཇུག་
ཡིན་གྱི་ཉེར་བསྡོགས་མེད་ཅེས་བཤད་པའི་ཕྱིར། དེར་མ་ཟད་བསམ་
གཟུགས་བརྒྱད་པོ་དེ་ལ་ཉེར་བསྡོགས་བརྒྱད་ཡོད་ལ་ཉེར་བསྡོགས་
བརྒྱད་པོ་དེའི་ཚོར་བ་ནི་བཏང་སྙོམས་ཁོ་ན་ཡིན་ཞིང༌། ཉེར་བསྡོགས་
ཕྱི་མ་བདུན་དག་པ་བ་ཁོ་ན་ཡིན་གྱི་དང་པོ་ལ་དག་པ་བ་དང༌། ཟག་
མེད་ཡང་ཡོད་ཅེས་བཤད་པ་ལ། མཛོད་ལས། དེ་དག་ལ་ནི་ཉེར་
བསྡོགས་བརྒྱད། །དག་པ་བདེ་མིན་སྡུག་བསྡལ་མིན། །དང་པོ་འཕགས་
པའང༌། ཞེས་གསུངས་པའི་ཕྱིར་དང༌། འཕགས་པ་ཞེས་པ་ཟག་
མེད་ལའང་འཇུག་གོ །དག་པ་ཞེས་པས་བྱེ་སྨྲ་ཁ་ཅིག་ཉེར་བསྡོགས་
ལ་ཉོན་མོངས་ཅན་འདོད་པ་འགོག་པར་ཤེས་པར་བྱའོ། །ཁོ་ན་རེ།
ཉེར་བསྡོགས་ཀྱི་ཚོར་བ་བཏང་སྙོམས་ཁོ་ནར་བྱེ་སྨྲ་འདོད་ཀྱང་གོང་
མ་རྣམས་ཀྱི་ལུགས་ལ་དེ་མི་འཐད་པར་ཐལ། བསམ་གཏན་དང་

པོའི་ཉེར་བསྡོགས་ཀྱི་ཚོར་བ་བདེ་བ་ཡིན་པའི་ཕྱིར། གསེར་ཕྲེང་ལས།
འདི་ལས་ཉེར་བསྡོགས་ཀྱི་ཚོར་བ་བཏང་སྙོམས་སུ་བཤད་པ་འདིར་
མི་བཟུང་ངོ་། །ཞེས་དང་། བཞི་པའི་ཉེར་བསྡོགས་ནས་སྲིད་རྩེའི་
ཉེར་བསྡོགས་ཀྱི་བར་ལས་དེར་ཚོར་བའི་དགའ་བདེ་མེད་པས། ཞེས་
གསུངས་པའི་ཕྱིར་ན་རྣམ་པ་གཅིག་ཏུ་ན་མ་ཁྱབ་སྟེ། སྔ་མ་མང་པོས་
དེ་ལྟར་འདོད་པ་བཀོད་ཙམ་ལ་དགོངས་པ་བརྟགས་ནུས་སོ། །འོ་ན་
ལམ་རིམ་ཆེ་ཆུང་གཉིས་ཀར་ཚོར་བ་སིམ་པའི་རྣམ་པ་ཅན་གྱི་དགའ་
བདེ་ནི་སྐབས་འདིར་བསྒྲུབ་པར་བྱ་བའི་ཏིང་ངེ་འཛིན་གྱི་འབྲས་བུ་
ལ་འབྱུང་ཡང་། བསམ་གཏན་དང་པོའི་ཉེར་བསྡོགས་ཀྱིས་བསྡུས་
པའི་ཏིང་ངེ་འཛིན་དང་མཚུངས་ལྡན་དུ་མི་འབྱུང་བས། ཞེས་གསུངས་
པ་མི་འཐད་པར་ཐལ། བྱེ་སྨྲ་ལྟར་མ་ཡིན་པར་བསམ་གཏན་དང་
པོའི་ཉེར་བསྡོགས་ཀྱི་ཚོར་བ་དགའ་བདེ་ལ་ཁྱོད་ཀྱིས་འདོད་པ་དེའི་
ཕྱིར༑ བྱ༴་པ་ལ་ཁོ་ན་རེ། བསམ་གཏན་དང་པོའི་ཉེར་བསྡོགས་
ཀྱི་ཚོར་བ་ཡིན་ན་བདེ་བ་ཡིན་པས་ཁྱབ་པར་ཐལ། བསམ་གཏན་
དང་པོའི་ཉེར་བསྡོགས་ཀྱི་ཏིང་ངེ་འཛིན་ཡིན་ན་ཚོར་བ་དགའ་བདེ་
གཉིས་ཀྱིས་དངོས་སུ་ཟིན་པས་ཁྱབ་པའི་ཕྱིར། དེར་ཐལ། དེའི་
ཉེར་བསྡོགས་ཀྱི་ཞི་གནས་ཡིན་ན་ལུས་སེམས་ཤིན་སྦྱངས་ཀྱི་དགའ་

བདེ་མཚན་ཉིད་ཡོངས་རྫོགས་ཀྱིས་ཟིན་པས་ཁྱབ་པའི་ཕྱིར་ན་མ་ཁྱབ་
སྟེ༑ ལུས་སེམས་ཤིན་སྦྱངས་ཀྱི་བདེ་བ་ཚོར་བ་མ་ཡིན་པར་སྔར་
བཤད་ཟིན་པའི་ཕྱིར། དེ་ལྟ་མ་ཡིན་ན་ལམ་རིམ་གཉིས་ལ་ནང་འགལ་
འབྱུང་བར་ཐལ། གོང་དུ་ཚོར་བ་སིམ་པའི་རྣམ་པ་ཅན་གྱི་དགའ་
བདེ་བསམ་གཏན་དང་པོའི་ཉེར་བསྡོགས་ཀྱི་ཏིང་ངེ་འཛིན་དང་
མཚུངས་ལྡན་དུ་མི་འབྱུང་བར་བཤད་ནས་འོག་ཏུ་བསམ་གཏན་དང་
པོའི་ཉེར་བསྡོགས་ཀྱི་ཞི་གནས་དང་ལྷག་མཐོང་གཉིས་ལུས་སེམས་
ཤིན་སྦྱངས་ཀྱི་དགའ་བདེ་མཚན་ཉིད་རྫོགས་པས་ཟིན་དགོས་པར་ལན་
གཅིག་མ་ཡིན་པར་བཤད་པའི་ཕྱིར། རྟགས་མངོན་སུམ་གྱིས་གྲུབ་
ལ༑ འདོད་པར་ནི་ག་ལ་ནུས། དེས་ན་བསམ་གཟུགས་མཐའ་དཔྱོད་
ཆེན་མོར་ཡང་འགལ་དོགས་མེད་དེ། དེར་རང་ལུགས་སྐབས་སུ་
གསེར་ཕྲེང་གི་ཚིག་ཟིན་སྒྲ་ཇི་བཞིན་པར་ཁས་ལེན་པར་འདྲ་བ་གཅིག་
བཀོད་ནས་རྩོ ་སྤོང་སྐབས་སུ་ལམ་རིམ་གྱི་ལུང་སྔ་མ་དེ་དྲངས་ནས་
དེ་ཀ་མ་ལ་ཤི་ལའི་སྒོམ་རིམ་དང་མཐུན་ཞིང་དཔྱད་གསུངས་པ་འདི་
ཁོ་ནར་དགོངས་པ་ཡིན་ནམ་སྙམ་མོ། །ཉན་ས་ལས། དེ་ལ་རབ་
ཏུ་དབེན་པའི་ཡིད་ལ་བྱེད་པ་དང་དགའ་བ་སྡུད་པའི་ཡིད་ལ་བྱེད་པ་
སྐྱེས་པར་གྱུར་པ་དེའི་ཚེ་ན། དབེན་པ་ལས་སྐྱེས་པའི་དགའ་བ་དང་

བདེ་བས་ལུས་ཡོངས་སུ་ཚིམ་པར་བྱེད་དོ། །ཞེས་གསུངས་པ་ཡང་
དེའི་ཚེ་དགའ་དད་དང་ལུས་སེམས་ཤིན་སྦྱངས་ཀྱི་བདེ་བས་ལུས་ཚིམ་
པར་བྱེད་པ་ལ་དགོངས་པ་བླངས་ན་ལམ་རིམ་དང་མཐུན་སྙམ་སྟེ།
འོན་ཀྱང་འདི་སྐོར་ལ་མཐའ་དཔྱོད་ཆེན་མོར་ཡང་ལུགས་གཉིས་བཀོད་
ནས་དཔྱད་དགོས་གསུངས་པ་ལ་བརྟེན་ནས་དང་ལྷག་པར་དུ་འདིར་
ལམ་རིམ་གྱི་ཚིག་ཟིན་ཇི་ལྟ་བ་བཞིན་བཤད་ན་བློ་གསལ་རྣམས་ལམ་
རིམ་གྱི་ཞི་ལྷག་ལ་འཕྲིག་ཆུད་པའི་ཆེད་ཡིན་པས། མཐའ་གཅིག་
ཏུ་འདི་ཁོ་ན་ལྟར་ཡིན་གྱི་གཞན་དུ་བཤད་པ་མི་འཐད་ཟེར་བ་ག་ལ་
ཡིན་པས་དཔྱོད་ལྡན་རྣམས་ལ་དཔྱད་ཚུལ་གྱི་སྒོ་བསྟན་པ་ཡིན་ནོ།།
ཡང་ཁ་ཅིག་གིས། ཉེར་བསྡོགས་མཚན་ཉིད་སོ་སོར་རིག་པ་ཡིད་
བྱེད་ཆོས་ཅན། ཡིད་བྱེད་ཡིན་པར་ཐལ། ཡིད་བྱེད་བདུན་པོ་གང་
རུང་ཡིན་པའི་ཕྱིར་ན་མ་ཁྱབ། འདོད་ན། དེ་ཆོས་ཅན། སེམས་
བྱུང་ཡིན་པར་ཐལ། ིད་བྱེད་ཡིན་པའི་ཕྱིར། ཁྱབ་སྟེ།  ིད་
བྱེད་དེ་སེམས་བྱུང་ཀུན་འགྲོ་ལྡ་པོ་གང་རུང་ཡིན་པའི་ཕྱིར། གོང་
དུ་འདོད་མི་ནུས་ཏེ། ཁྱོད་དུ་གྱུར་པའི་སེམས་དང་སེམས་བྱུང་ཡུལ་
ངེས་ལྔ་དང་དད་པ་དང་བརྩོན་འགྲུས་སོགས་མང་པོ་ཡོད་པའི་ཕྱིར།
ཁོ་ན་རེ། དེ་ཆོས་ཅན། ཁྱོད་ལ་ཡིད་བྱེད་ཅེས་བརྗོད་པ་ལ་དགོས་

པ་མེད་པར་ཐལ། ཁྱོད་ཡིད་བྱེད་མ་ཡིན་པའི་ཕྱིར་ན་མ་ཁྱབ་སྟེ།
སེམས་བྱུང་ཡིད་བྱེད་ནི་ངོ་བོ་སེམས་ཀྱི་འཇུག་པ་ཡིན་ལ། བྱེད་ལས་
དམིགས་པ་ལ་སེམས་འཛིན་པར་བྱེད་བཞིན་དུ་སྐབས་འདིར་ཡང་
སེམས་ཀྱི་འཇུག་པ་སྟོབས་ལྡན་གྲུབ་པས་དེ་ལྟར་བཏགས་པའི་ཕྱིར།
དང་པོ་གྲུབ་སྟེ། ཀུན་བཏུས་ལས། ཡིད་ལ་བྱེད་པ་གང་ཞེ་ན། སེམས་
ཀྱི་འཇུག་པ་སྟེ། དམིགས་པ་ལ་སེམས་འཛིན་པའི་ལས་ཅན་ནོ། །ཞེས་
གསུངས་པའི་ཕྱིར། གཉིས་པ་གྲུབ་སྟེ། སྐབས་འདིར་ཞི་གནས་ཀྱི་
སྟོབས་ཀྱིས་སེམས་བཞག་ན་རི་ལྟར་གཡོ་བ་མེད་ལ་ཤེས་རབ་ཀྱིས་
ལམ་རིམ་བསྡུས་དོན་ལས། བསམ་གཏན་སེམས་ལ་དབང་བསྒྱུར་
རྒྱལ་པོ་སྟེ། །བཞག་ན་གཡོ་མེད་རི་ཡི་དབང་པོ་བཞིན། །བཏང་ན་
དགེ་བའི་དམིགས་པ་ཀུན་ལ་འཇུག །ཞེས་གསུངས་པའི་ཕྱིར།
༈ གཉིས་པ་བསམ་གཟུགས ཀྱི་སྙོམས་འཇུག་བཤད་པ་ལ།
བསམ་གཟུགས་ཀྱི་སྙོམས་འཇུག་གི་ངོ་བོ་དང༌། ཡན་ལག་དང་
དམིགས་རྣམ་བཤད་པ་གཉིས། དང་པོ་ལ། དགག་གཞག་སྤང་གསུམ་
ལས༑ དང་པོ་ལ་ཁ་ཅིག་གིས། ཏིང་ངེ་འཛིན་འཁོར་གྱི་སེམས་སེམས་
བྱུང་ཅི་རིགས་དེ། སྙོམས་འཇུག་གི་མཚན་ཉིད་ཟེར་ན། འོ་ན་ཏིང་

ངེ་འཛིན་འཁོར་གྱི་སེམས་དང་སེམས་བྱུང་ཡོད་པར་ཐལ། འདོད་
པའི་ཕྱིར། འདོད་ན། ཏིང་ངེ་འཛིན་ཆོས་ཅན། ཁྱོད་དང་མཚུངས་
ལྡན་གྱི་ེམས་དེ་ཁྱོད་ཀྱི་འཁོར་ཡིན་པར་ཐལ། ཁྱོད་ཀྱི་འཁོར་དུ་
གྱུར་བའི་སེམས་ཡོད་པ་གང་ཞིག །དེ་ལས་གཞན་གཅིག་མེད་པའི་
ཕྱིར༑ འདོད་མི་ནུས་ཏེ། ཁྱོད་ཁྱོད་དང་མཚུངས་ལྡན་གྱི་སེམས་
དེའི་འཁོར་ཡིན་པའི་ཕྱིར། དེར་ཐལ། རྫས་སྤྱི་གཉིས་འགོ་ཆོད།
ཁྱོད་སེམས་བྱུང་ཡིན་པའི་ཕྱིར། གཞན་ཡང་ཏིང་ངེ་འཛིན་ཆོས་ཅན།
ཁྱོད་ཀྱི་འཁོར་དུ་གྱུར་པའི་སེམས་མེད་པར་ཐལ། ཁྱོད་སེམས་བྱུང་
ཡིན་པའི་ཕྱིར། ཁྱབ་སྟེ། སེམས་བྱུང་ཡིན་ན་ཁྱོད་ལ་རྟེན་རང་དབང་
བ་མེད་པས་ཁྱབ་པའི་ཕྱིར། ཡང་ཁྱབ་སྟེ། སེམས་གཙོ་བོདང་སེམས་
བྱུང་འཁོར་དུ་འཇོག་བ་དེའི་དོན་སེམས་ལ་རྟེན་བདག་རྐྱེན་རང་དབང་
བ་ཡོད་ལ་སེམས་བྱུང་ལ་རྟེན་བདག་རྐྱེན་རང་དབང་བ་མེད་པས་དེ་
ལྟར་བག་པའི་ཕྱིར། སྤྱི་དོན་རིགས་རྒྱན་ལ། གལ་ཏེ་སེམས་
དང་སེམས་བྱུང་གཉིས་ཀ་ཕན་ཚུན་མཚུངས་ལྡན་ཡིན་ན། གཙོ་འཁོར་
དུ་ཇི་ལྟར་འཇོག་ཅེ་ན། སེམས་ལ་རྟེན་ལ་སོགས་པ་རང་དབང་དུ་
ཡོད་ཅིང་། སེམས་བྱུང་ལ་རང་དབང་གི་རྟེན་ལ་སོགས་པ་མེད་པར་
སེམས་ཀྱི་རྟེན་ལ་སོགས་པ་ལ་རག་ལས་པས་སེམས་གཙོ་བོ་དང་།

སེམས་བྱུང་འཁོར་དུ་བཞག་པ་ཡིན་ནོ། །ཞེས་གསུངས་པའི་ཕྱིར།
ཡང་ཁ་ཅིག །ཏིང་ངེ་འཛིན་མཚུངས་ལྡན་དང་བཅས་པའི་རིག་པ་
དེ་སྙོམས་འཇུག་གི་མཚན་ཉིད་ཟེར་ན། བསམ་གཏན་དང་པོའི་དངོས་
གཞིའི་སྙོམས་འཇུག་ཆོས་ཅན། དེར་ཐལ། དེའི་ཕྱིར། འདོད་མི་
ནུས་ཏེ། ཁྱོད་ཏིང་ངེ་འཛིན་ཡང་ཡིན། དེདང་མཚུངས་ལྡན་ཡང་
མ་ཡིན་པའི་ཕྱིར། ཡང་ཁ་ཅིག །ཁམས་གོང་མར་སྐྱེ་བ་འཕེན་བྱེད་
ཀྱི་ཤེས་པ་སྙོམས་འཇུག་གི་མཚན་ཉིད་ཡིན་ལ། གཟུགས་གཟུགས་
མེད་སོ་སོ་ལ་དེ་ལྟར་སྦྱོར་ཟེར་ན། རྒྱུ་སྙོམས་འཇུག་ཏུ་གྱུར་བའི་བསམ་
གཏན་དང་པོའི་དངོས་གཞིའི་ཏིང་ངེ་འཛིན་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། དེར་ཐལ། ཁམས་གོང་མར་སྐྱེ་
བའི་རྒྱུ་བྱེད་པའི་ཏིང་ངེ་འཛིན་ཡིན་པའི་ཕྱིར། དེར་ཐལ། དེ་འདྲ་
བའི་ཏིང་ངེ་འཛིན་ཡིན་པའི་ཕྱིར། རྩ་བར་འདོད་ན། ཁམས་གོང་
མར་སྐྱེ་བ་འཕེན་བྱེད་ཤྱེ་ལས་ཡིན་པར་ཐལ། དེར་སྐྱེ་བ་འཕེ ༐་བྱེད་
ཀྱི་ཤེས་པ་ཡིན་པ་གང་ཞིག །དེར་སྐྱེ་བ་འཕེན་བྱེད་ཀྱི་མ་རིག་པ་དང་།
རྣམ་ཤེས་གང་རུང་མ་ཡིན་པའི་ཕྱིར། རྟགས་རེ་རེ་ནས་སླ། འདོད་
མི་ནུས་ཏེ། ལས་མ་ཡིན་པའི་ཕྱིར། དེར་ཐལ། ཏིང་ངེ་འཛིན་
ཡིན་པའི་ཕྱིར། ཁོ་ན་རེ། དེས་དེར་སྐྱེ་བ་འཕེན་པར་ཐལ། དེས་

དེར་སྐྱེ་བའི་བག་ཆགས་སེམས་ལ་འཇོག་པའི་ཕྱིར་ན་མ་ཁྱབ། འོ་
ན༑ རྟེན་འབྲེལ་མདོ་འགྲེལ་ལས། གང་གིས་འཕེན་དང་ཇི་ལྟར་
འཕང་། །ཞེས་པ་ནས། གཉིས་པ་ཡན་ལག་གཅིག་གིས་དང་། །རྣམ་
པ་བཞི་དང་གཉིས་ཀྱི་དང་། །གཅིག་གིས་གཅིག་གིས་གཅིག་གིས་
ནི༑ ༑དོན་བདུན་དག་ཏུ་རབ་ཏུ་བསྟན། །ཞེས་གསུངས་པ་མི་འཐད་
པར་ཐལ། སྲིད་བར་སྐྱེ་བ་འཕེན་བྱེད་ཀྱི་ཏིང་ངེ་འཛིན་དང་སེམས་
ལ་སོགས་པ་མང་པོ་ཡོད་པའི་ཕྱིར། དེར་ཐལ། རྒྱུ་སྙོམས་འཇུག་
ཡིན་ན་གོང་མར་སྐྱེ་བ་འཕེན་བྱེད་ཡིན་པས་མ་ཁྱབ་པའི་ཕྱིར། ཁྱབ་
སྟེ༑ དེ་ལྟར་ན་ཉོན་མོངས་ཕྱོགས་ཀྱི་ཡན་ལག་བཅུ་གཉིས་ཀྱི་གྲངས་
ངེས་ཉམས་པར་འགྱུར་བའི་ཕྱིར། དེར་ཐལ། སྲིད་པར་སྐྱེ་བའི་
རྒྱུ་འབྲས་གཉིས་བསྡུས་ན་གང་གིས་འཕེན་པ་དང་། ཇི་ལྟར་འཕེན་
པ་དང༌། གང་འཕང་བ་དང༌། གང་གིས་འགྲུབ་བ་དང༌། ཇི་ལྟར་
འགྲུབ་པ་དང་། གང་འགྲུབ་པ་དང༌། ཉེས་དམིགས་ཀྱི་ཡན་ལག་
བདུན་དུ་མ་འདུས་པ་མཐའ་ཡས་པའི་ཕྱིར། དེར་ཐལ། གོང་མར་
སྐྱེ་བ་འཕེན་བྱེད་ཀྱི་ཏིང་ངེ་འཛིན་དང་སེམས་ཡོད་པ་གང་ཞིག །དེ་
དག་ཡན་ལག་བདུན་པོ་དེ་གང་དུ་ཡང་མི་འདུ་བའི་ཕྱིར། དང་པོ་
དངོས། གཞན་ཡང༌། གཟུགས་སུ་ཉེར་འགྲོ་ཕྱིར་མི་འོང་གོང་འཕོ་

འོག་མིན་མཐར་ཐུག་འགྲོའི་རྒྱུད་ཀྱི་བསམ་གཏན་སྤེལ་སྒོམ་གྱི་ཏིང་
ངེ་འཛིན་ཆོས་ཅན། ཁྱོད་ཀྱིས་ཁམས་གོང་མར་སྐྱེ་བ་འཕེན་པར་
ཐལ༑ ཁྱོད་ཀྱིས་དེར་སྐྱེ་བའི་བག་ཆགས་སེམས་ལ་འཇོག་པའི་ཕྱིར།
ཁྱབ་པ་ཁས། རྟགས་གྲུབ་སྟེ། དེ་གནས་གཙང་དུ་སྐྱེ་བའི་རྒྱུ་བྱེད་
ཚུལ་ཡོད་པའི་ཕྱིར། གསེར་ཕྲེང་ལས། །འདི་དག་གནས་གཙང་
དུ་སྐྱེ་བའི་རྒྱུ་སྤེལ་མར་བསྒོམ་ཚུལ་ཇི་ལྟ་བུ་ཞེ་ན། ཞེས་གསུངས་
པའི་ཕྱིར། རྩ་བར་འདོད་མི་ནུས་ཏེ། ཁྱོད་འཕགས་ལམ་ཡིན་པའི་
ཕྱིར༑ དེར་ཐལ། བསམ་གཏན་སྤེལ་སྒོམ་ཡིན་པའི་ཕྱིར། ཡང་
ཁ་ཅིག་གིས། རྒྱུ་སྙོམས་འཇུག་དང་འཕེན་བྱེད་མི་གཡོ་བའི་ལས་
དོན་གཅིག་ཟེར་ན། བསམ་གཏན་གྱི་རྒྱུ་སྙོམས་འཇུག་ཏུ་གྱུར་པའི་
གཙོ་སེམས་ཆོས་ཅན། དེར་ཐལ། དེའི་ཕྱིར། དེར་ཐལ། རྒྱུ་
སྙོམས་འཇུག་ལ་སེམས་དང་ཚོར་བ་སོགས་ཡོད་པའི་ཕྱིར། དེར་
ཐལ༑ སྐྱེ་བའི་སྒོ་ནས་འོག་ས་ལས་འདའ་བ༴ ་བྱེད་པའི་སྙོམས་འཇུག་
ཏུ་གྱུར་བའི་སེམས་སེམས་བྱུང་ཐམས་ཅད་རྒྱུ་སྙོམས་འཇུག་ཡིན་པའི་
ཕྱིར༑ རྣམ་བཤད་ལས། རྒྱུ་སྙོམས་འཇུག་དང་འབྲས་བུ་སྐྱེ་བའི་
བྱེ་བྲག་གིས་གཉིས་ཡིན་ལ། དང་པོ་ནི། ཡན་ལག་གི་སྒོ་ནས་འོག་
ས་ལས་འདས་པའི་སེམས་རྩེ་གཅིག་པ་མཚུངས་ལྡན་དང་བཅས་པའོ།།

ཞེས་གསུངས་པའི་ཕྱིར། ཁྱབ་སྟེ། ཡན་ལག་གི་སྒོ་ནས་ཞེས་པས་
བསམ་གཏན་གྱི་རྒྱུ་སྙོམས་འཇུག་ཡིན་ན་ཡན་ལག་དང་ལྡན་པས་ཁྱབ་
པ་བཤད། འོཀ་ས་ལས་འདས་པ་ཞེས་པས་རྒྱུ་སྙོམས འཇུག་དེ་སྐྱེ་
བའི་སྒོ་ནས་འོག་ས་ལས་འདའ་བར་བྱེད་ཅེས་བཤད་པའི་ཕྱིར། རྩ་
བར་འདོད་མི་ནུས་ཏེ། ཁྱོད་སེམས་བྱུང་སེམས་པ་མ་ཡིན་པའི་ཕྱིར།
གཞན་ཡང་། ཕྱི་རོལ་བའི་རྒྱུད་ཀྱི་འདུ་ཤེས་མེད་པའི་སྙོམས་འཇུག་
ཆོས་ཅན། འཕེན་བྱེད་མི་གཡོ་བའི་ལས་ཡིན་པར་ཐལ། རྒྱུ་སྙོམས་
འཇུག་ཡིན་པའི་ཕྱིར། དེར་ཐལ། ཚེ་འདིར་འདུ་ཤེས་མེད་པའི་
སྙོམས་འཇུག་ཐོབ་ནས་མ་ཉམས་པར་ཤི་ན་སྐྱེ་སྲིད་གཞན་གྱིས་བར་
མ་ཆོད་པར་དེའི་དབང་གིས་འདུ་ཤེས་མེད་པའི་ལྷར་སྐྱེ་དགོས་པའི་
ཕྱིར༑ རྗེ་རིན་པོ་ཆེའི་གསུངས་ལས། འབྲས་བུ་མ་ཐོན་འདུ་ཤེས་
མེད་པའི་ལྷ། །དམའ་ན་དུད་འགྲོའི་རྒྱུ་ལ་ཉིན་མཚན་དུ། །འབད་
པའི་སྒོམ་ཆེནམས་ལ་མ་བཟོད་ནས། །ཞེས་སོགསཀྱིས་དེ་ལྟར་
བཤད་པའི་ཕྱིར། དེར་ཐལ། ཐོས་བསམ་གྱིས་སྒྲོ་འདོགས་ལེགས་
པར་མ་བཅད་པའི་བོད་ཀྱི་སྒོམ་ཆེན་ཕལ་ཆེར་གྱི་ལྟ་བ་སྒོམ་ཚུལ་དེ་
འདུ་ཤེས་མེད་པའི་སྙོམས་འཇུག་སྒོམ་ཚུལ་དང་མ་རིག་པ་སྐྱོང་ཚུལ་
གང་རུང་ལས་མ་འདས་པས་སྔ་མ་སྒོམ་ཚུལ་དུ་སོང་ན་སྐྱེ་བ་ཕྱི་མར་

འདུ་ཤེས་མེད་པའི་ལྷར་སྐྱེ་དགོས་ཞེས་བཤད་པའི་ཕྱིར། མཛོད་ལས།
དེ་བཞིན་འདུ་ཤེས་མེད་སྙོམས་འཇུག །ཞེས་པ་ནས། དགེ་བའོ་སྐྱེས་
ནས་མྱོང་འགྱུར་ཉིད། །ཞེས་གསུངས་པའི་ཕྱིར། རྩ་བར་འདོད་
 མི་ནུས་ཏེ། སེམས་བྱུང་སེམས་པ་མ་ཡིན་པའི་ཕྱིར། ཡང་ཁ་ཅིག་
གིས༑ སྙོམས་འཇུག་གང་ཞིག །རང་འབྲས་སྡུག་བདེན་སྐྱེད་བྱེད་
ཀྱི་ཆོས་དེ་རྒྱུ་སྙོམས་འཇུག་གི་མཚན་ཉིད་ཟེར་ན། ཆགས་བྲལ་སྔོན་
སོང་གི་ཕྱིར་མི་འོང་གོང་འཕོ་དང་རྒྱུད་གཅིག་ཏུ་གྱུར་བའི་ཉན་ཐོས་
སྦྱོར་ལམ་བཟོད་པ་པའི་རྒྱུད་ཀྱི་གང་ཟག་གི་བདག་མེད་ཕྲ་མོ་རྟོགས་
པའི་བསམ་གཏན་གྱི་དངོས་གཞི་སྙོམས་འཇུག་དེ་ཆོས་ཅན། རྒྱུ་སྙོམས་
འཇུག་ཡིན་པར་ཐལ། སྙོམས་འཇུག་གང་ཞིག །རང་འབྲས་སྡུག་
བདེན་སྐྱེད་བྱེད་ཀྱི་ཆོས་ཡིན་པའི་ཕྱིར། དང་པོ་སླ། གཉིས་པ་གྲུབ་
སྟེ༑ ཁྱོད་ཀྱི་འབྲས་བུར་གྱུར་བའི་སྡུག་བདེན་ཡོད་པའི་ཕྱིར། ཆོས་
ཅན་དེ་ཡིན་པའི་ཕྱིར། རྩ་བར་འདོད་ན། སྙོམས་འཇུག་དག་པ་བ་
ཡིན་པར་ཐལ། རྒྱུ་སྙོམས་འཇུག་ཡིན་པའི་ཕྱིར། རྟགས་ཁས། འདོད་
མི་ནུས་ཏེ། སྲིད་པ་ཟློག་བྱེད་གྱི་ལམ་གྱི་དམིགས་རྣམ་ཅན་ཡིན་པའི་
ཕྱིར༑ ཟག་མེད་བདེན་པའི་རྣམ་ཅན་གྱི་ཉན་ཐས་སྦྱོར་ལམ་ཡིན་
པའི་ཕྱིར། གཞན་ཡང་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་

འོག་མིན་མཐར་ཐུག་འགྲོའི་རྒྱུད་ཀྱི་བསམ་གཏན་སྤེལ་སྒོམ་གྱི་སྤེལ་
གཞིའི་བསམ་གཏན་བཞི་པའི་དངོས་གཞི་ཟག་མེད་དེ་ཆོས་ཅན། རྒྱུ་
སྙོམས་འཇུག་ཡིན་པར་ཐལ། སྙོམས་འཇུག་གང་ཞིག །རང་འབྲས་
སྡུག་བདེན་སྐྱེད་བྱེད་ཀྱི་ཆོས་ཡིན་པའི་ཕྱིར། འདོད་མི་ནུས་ཏེ། སྙོམས་
འཇུག་དག་པ་བ་མ་ཡིན་པའི་ཕྱིར། དེར་ཐལ། སྙོམས་འཇུག་ཟག་
མེད་ཡིན་པའི་ཕྱིར། ཡང་ཁ་ཅིག །འབྲས་བུ་སྐྱེ་བའི་བསམ་གཏན་
ཡིན་ན། བསམ་གཏན་ཡིན་པས་ཁྱབ་ཟེར་ན། གཟུགས་ཁམས་གནས་
རིགས་བཅུ་བདུན་པོ་རེ་རེ་ནས་ཆོས་ཅན། བསམ་གཏན་ཡིན་པར་༔
ཐལ༑ འབྲས་བུ་སྐྱེ་བའི་བསམ་གཏན་ཡིན་པའི་ཕྱིར། མཛོད་ལས།
བསམ་གཏན་ས་ནི་གསུམ་པ་ཡིན། །བཞི་པ་ས་ནི་བརྒྱད་པ་ཡིན། །ཞེས་
གསུངས་པའི་ཕྱིར། ཁྱབ་སྟེ། དེའིའབྲས་བུ་སྐྱེ་བའི་བསམ་གཏན་
གྱི་དབྱེ་བ་བཤད་པའི་ཕྱིར། གནས་བདུན་པ་ལས། དེར་སྐྱེ་བ་དག་
རབ་ཏུ་བཤད། །ཅེས་གསུངས་པའི་ཕྱི། ཁྱབ་སྟེ། དེར་ཞེས་པས་
བསམ་གཏན་ས་ནི་ཞེས་སོགས་དེར་ཞེས་བཤད། སྐྱེ་བ་དག་ཅེས་
པས་འབྲས་བུ་སྐྱེ་བའི་བསམ་གཏན་དག་བཤད། རབ་ཏུ་བཤད་ཅེས་
པས་དེའི་དབྱེ་བ་རྒྱས་པར་བསྟན་པར་བཤད་པའི་ཕྱིར། རྩ་བར་འདོད་
མི་ནུས་ཏེ། ཏིང་ངེ་འཛིན་མ་ཡིན་པའི་ཕྱིར། གཞན་ཡང་གཟུགས་

ཁམས་པའི་སྣོད་ཀྱི་འཇིག་རྟེན་གྱི་གཞལ་མེད་ཁང་སོགས་ཆོས་ཅན།
བསམ་གཏན་ཡིན་པར་ཐལ། འབྲས་བུ་སྐྱེ་བའི་དེ་ཡིན་པའི་ཕྱིར། ཁྱབ་
པ་ཁས། གསེར་ཕྲེང་ལས། གཟུགས་ཀྱི་སྣོད་ཀྱི་འཇིག་རྟེན་དང་།
བཅུད་ཀྱི་རྣམ་སྨིན་གྱི་ཆར་གྱུར་བ་གཉིས་ཀ་སྐྱེ་བའི་བསམ་གཏན་ཡིན་
ཏེ༑ ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ཤེས་པ་
མ་ཡིན་པའི་ཕྱིར། ཡང་ཁ་ཅིག །འབྲས་བུ་སྐྱེ་བའི་བསམ་གཏན་
ཡིན་ན་བསམ་གཏན་མ་ཡིན་པས་ཁྱབ་ཟེར་ན། བསམ་གཏན་བཞི་
ཀའི་སོ་སྐྱེའི་རྒྱུད་ཀྱི་སྐྱེས་ཐོབ་ཀྱི་བསམ་གཏན་གྱི་དངོས་གཞི་སྙོམས་
འཇུག་གི་ཏིང་ངེ་འཛིན་བཞི་ཆོས་ཅན། དེར་ཐལ། དེའི་ཕྱིར། དེ་
ཡོད་པའི་ཕྱིར། འདོད་མི་ནུས་ཏེ། བསམ་གཏན་ཡིན་པའི་ཕྱིར།
བསམ་གཏན་གྱི་དངོས་གཞིར་གྱུར་པའི་ཏིང་ངེ་འཛིན་ཡིན་པའི་ཕྱིར།
ཡང་ཁ་ཅིག །ཉེར་བསྡོགས་སུ་གྱུར་བའི་སྙོམས་འཇུག་ཡོད་ཟེར་ན།
དེ་མེད་པར་ཟལ། ཉེར་བསྡོགས་ཀྱི་དབང་གིས་གོང་མར་སྐྱེ་མི་ཐུབ་
པའི་ཕྱིར། དེར་ཐལ། རྒྱུན་ཞུགས་རིགས་སྐྱེ་དང་ཕྱིར་འོང་ཚེ་གཅིག་
བར་ཆད་གཅིག་པ་ལ་བསམ་གཏན་གྱི་ཉེར་བསྡོགས་ཡོད་པ་གང་ཞིག།
ཚེ་འཕོས་ནས་འདོད་པར་སྐྱེ་དགོས་པའི་ཕྱིར་དང༌། ཉེར་བསྡོགས་
ཀྱིས་སྙོམས་འཇུག་བྱེད་ཐུབ་ན་དེ་དག་འདོད་པར་མི་སྐྱེ་བར་ཐལ་བའི་

ཕྱིར༑ ཡང་ཁ་ཅིག །རྟོག་དཔྱོད་གཉེན་པོའི་ཡན་ལག་གིས་འོག་
ས་ལ་ཆགས་པ་དང་བྲལ་ཞིང་དགའ་བདེ་ཕན་ཡོན་ཏིང་ངེ་འཛིན་
གནས་ཀྱི་ཡན་ལག་དང་ལྡན་པའི་ཤེས་པ་བསམ་གཏན་དང་པོའི་དངོས་
གཞིའི་སྙོམས་འཇུག་གི་མཚན་ཉིད་ཟེར་ན། ཕྱི་རོལ་པའི་རྒྱུད་ཀྱི་བསམ་
གཏན་དང་པོའི་དངོས་གཞིའི་སྙོམས་འཇུག་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། འདོད་ན། འདོད་པ་ལ་ཆགས་
བྲལ་བྱས་པའི་ཕྱི་རོལ་པ་ཡོད་པར་ཐལ། དེའི་རྒྱུད་ཀྱི་བསམ་གཏན་
དང་པོའི་དངོས་གཞིའི་སྙོམས་འཇུག་དེ་འདོད་པ་ལ་ཆགས་བྲལ་བྱས་
པའི་ཤེས་པ་ཡིན་པའི་ཕྱིར། དེར་ཐལ། དེ་རྟོག་དཔྱོད་གཉེན་པོའི་
ཡན་ལག་གིས་འོག་ས་ལ་ཆགས་པ་བྲལ་ཞིང་དགའ་བདེ་ཕན་ཡོན་ཏིང་
ངེ་འཛིན་གནས་ཀྱི་ཡན་ལག་དང་ལྡན་པའི་ཤེས་པ་གང་ཞིག །དེའི་
འོག་ས་འདོད་པ་ལ་བྱེད་དགོས་པའི་ཕྱིར། རྩ་བར་འདོད་མི་ནུས་ཏེ།
འདོད་ཉོན་ཕྲ་མོ་ལ་ཆགས་བྲལ་བྱས་པའི་ཕྱི་རོལ་བ་མེད་པའི་ཕྱིར།
ཁྱབ་སྟེ། འདོད་པ་ལ་ཆགས་བྲལ་བྱས་ན་དེ་ལ་ཆགས་བྲལ་བྱེད་དགོས་
པའི་ཕྱིར། གཞན་ཡང་། བསམ་གཏན་དང་པོའི་དངོས་གཞི་ཁྱད་
པར་ཅན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
འདོད་ན། དགའ་བདེ་ཕན་ཡོན་གྱི་ཡན་ལག་དང་ལྡན་པར་ཐལ།

འདོད་པའི་ཕྱིར། འདོད་མི་ནུས་ཏེ། ཁྱོད་ཀྱི་ཡན་ལག་གི་ཚོར་བ་
ཡིད་བདེ་མེད་པའི་ཕྱིར། དེར་ཐལ། ཁྱོད་ཀྱི་ཡན་ལག་གི་ཚོར་བ་
བཏང་སྙོམས་ཁོ་ན་ཡིན་པའི་ཕྱིར།  ེར་ཐལ། ཁྱོད་བསམ་གཏན་
དང་པོའི་དངོས་གཞི་ཁྱད་པར་ཅན་ཡིན་པའི་ཕྱིར། མཛོད་ལས། རྟོག་
མེད་བསམ་གཏན་ཁྱད་པར་ཅན། །རྣམ་གསུམ་བདེ་མིན་སྡུག་བསྔལ་
མིན༑ ༑ཞེས་གསུངས་པའི་ཕྱིར། བདེ་མིན་སྡུག་བསྔལ་མིན་ཞེས་
པས་ཚོར་བ་བཏང་སྙོམས་བཤད་པའི་ཕྱིར། ཡང་ཁ་ཅིག་གིས་བསམ་
གཏན་གཉིས་པའི་ནང་རབ་ཏུ་དང་བ་གཉེན་པོའི་ཡན་ལག་གིས་བསམ་
གཏན་དང་པོའི་ཡན་ལག་གི་རྟོག་དཔྱོད་གཉིས་སྤངས། བསམ་གཏན་
གསུམ་པའི་དྲན་ཤེས་བཏང་སྙོམས་གཉེན་པོའི་ཡན་ལག་གིས་གཉིས་
པའི་ཡན་ལག་གི་དགའ་བ་སྤངས། བསམ་གཏན་བཞི་པའི་དྲན་པ་
དང་བཏང་སྙོམས་ཡོངས་དག་གཉེན་པོའི་ཡན་ལག་གིས་གསུམ་པའི་
ཡན་ལག་གི་བདེ་བ་སྤངས་པ་ཡིན་¸ེ། མཛོད་ལས། ཡན་ལག་སྔ་
སྔ་སྤངས་པ་ཡིས། །ཞེས་གསུངས་པའི་ཕྱིར་ཟེར། འོ་ན་སངས་
རྒྱས་འཕགས་པས་བསམ་གཏན་དང་པོའི་ཡན་ལག་གི་རྟོག་དཔྱོད་
གཉིས་སྤངས་པར་ཐལ། དེའི་རྒྱུད་ཀྱི་བསམ་གཏན་གཉིས་པའི་དངོས་
གཞི་སྙོམས་འཇུག་གིས་རྟོག་དཔྱོད་གཉིས་སྤངས་པའི་ཕྱིར། དེར་

ཐལ༑ དེའི་རྒྱུད་ཀྱི་བསམ་གཏན་གཉིས་པའི་ཡན་ལག་གི་ནང་རབ་
ཏུ་དང་བ་གཉེན་པོའི་ཡན་ལག་གིས་རྟོག་དཔྱོད་གཉིས་སྤངས་པའི་ཕྱིར།
རྟགས་ཁས། འདོད་མི་ནུས་ཏེ། ཁྱོད་བསམ་ཀཏན་དང་པོའི་ཡན་
ལག་གི་རྟོག་དཔྱོད་གཉིས་མངོན་གྱུར་དུ་རྒྱུད་ལྡན་གྱི་གང་ཟག་ཡིན་
པའི་ཕྱིར། དེར་ཐལ། སངས་རྒྱས་འཕགས་པ་ཡིན་པའི་ཕྱིར། གཞན་
ཡང་༑ སངས་རྒྱས་འཕགས་པ་དེ་བསམ་གཏན་གྱི་ཡན་ལག་བཅོ་
བརྒྱད་པོ་མངོན་གྱུར་དུ་རྒྱུད་ལྡན་གྱི་གང་ཟག་མ་ཡིན་པར་ཐལ། དེས་
བསམ་གཏན་གསུམ་པའི་ཡན་ལག་གི་བདེ་བ་སྤངས་པའི་ཕྱིར། དེར་
ཐལ༑ དེའི་རྒྱུད་ཀྱི་བསམ་གཏན་བཞི་པའི་དྲན་པ་དང་བཏང་སྙོམས་
ཡོངས་དག་གཉེན་པོའི་ཡན་ལག་གིས་དེ་སྤངས་པའི་ཕྱིར། རྟགས་
ཁས༑ འདོད་མི་ནུས་ཏེ། ཁྱོད་སངས་འཕགས་ཡིན་པའི་ཕྱིར། གཞན་
ཡང་བསམ་གཏན་གྱི་ཡན་ལག་བཅོ་བརྒྱད་དང་ལྡན་པའི་ཕྱི་རོལ་པ་
ཉན་རང་བྱང་སེམས་དུ་མ་མེད་པར་ཐལ། འདོ་;་པའི་ཕྱིར། འདོད་
མི་ནུས་ཏེ། བསམ་གཏན་གྱི་དངོས་གཞི་སྙོམས་འཇུག་བཞི་པོ་རྒྱུད་
ལན་གྱི་དེ་དག་ཡོད་པའི་ཕྱིར། དེར་ཐལ། བསམ་གཟུགས་བརྒྱད་
པོ་ཐོབ་པའི་དེ་དག་ཡོད་པའི་ཕྱིར། ཁོ་ན་རེ། ལུང་དེའི་དོན་མེདཔར་
ཐལ༑ སྔ་མ་དེ་མ་ཡིན་པའི་ཕྱིར་ན་མ་ཁྱབ་སྟེ། བསམ་གཏན་ཕྱི་

མ་ཕྱི་མའི་གཉེན་པོའི་ཡན་ལག་གིས་སྔ་མ་སྔ་མའི་ཡན་ལག་དེ་དག་
སྤངས་པ་དང་དེ་ལ་ཆགས་བྲལ་བྱས་པ་གང་གི་ཡང་དོན་མ་ཡིན་པའི་
ཕྱིར༑ དེར་ཐལ། འདིའི་སྤངས་ཚུལ་ནི་བསམ་གཏན་སྔ་མ་སྔ་མའི་
ཡན་ལག་དེ་དང་དེ་ཕྱི་མ་དེའི་ཡན་ལག་ལ་མེད་པ་དང་བྲལ་བའི་དོན་
ཡིན་གྱི་བསམ་གཏན་དེས་སྤངས་པ་མ་ཡིན་པའི་ཕྱིར། ཡང་ཁ་ཅིག་
གིས༑ བསམ་གཟུགས་བརྒྱད་ཀྱི་སྲིད་རྩེ་མ་གཏོགས་པ་བདུན་ལ་ཆ་
མཐུན་བཞི་བཞི་ཡོད་ལ། སྲིད་རྩེ་ལ་ཁྱད་པར་ཆ་མཐུན་དང་ངེས་
འབྱེད་ཆ་མཐུན་གཉིས་ཀ་མེད་ཟེར་ན། སྲིད་རྩེའི་དངོས་གཞིའི་སྙོམས་
འཇུག་དེ་ལ་ངེས་འབྱེད་ཆ་མཐུན་མེད་པར་ཐལ། འདོད་པའི་ཕྱིར།
འདོད་ན་བྱང་འཕགས་རྒྱུད་ཀྱི་སྲིད་རྩེའི་དངོས་གཞི་སྙོམས་འཇུག་ཏུ་
གྱུར་པའི་འདས་ལམ་ཟག་མེད་མེད་པར་ཐལ། འདོད་པའི་ཕྱིར།
འདོད་མི་ནུས་ཏེ། བྱང་སེམས་ཀྱི་ས་དྲུག་པ་ཡན་ཆད་དུ་འདོད་སེམས་
དང་སྲིད་རྩེའི་སེམས་གཉིས་འདས་ལམ་ཟག་མེད་ཀྱི་སེམས་ྟན་བྱེད་
ཐུབ་པའི་ཕྱིར། རྣམ་བཤད་ལས། བྱང་ཆུབ་སེམས་དཔའ་ཐབས་
ལ་མཁས་པས་འདོད་སེམས་དང་སྲིད་རྩེ་ལ་ཡང་བརྟེན་པར་སློབ་
དཔོན་གྱིས་བཤད་དོ། །ཞེས་གསུངས་པའི་ཕྱིར། གཞན་ཡང༌། གསེར་
ཕྲེང་ལས། དེ་ཡང་སྲིད་རྩེ་ལ་གོང་ས་མེད་པས་ཁྱད་པར་ཆ་མཐུན་

དོར་ལ་གཞན་རྣམས་ལ་བཞི་ག་སྦྱར་རོ། །ཞེས་གསུངས་པ་མི་འཐད་
པར་ཐལ། སྲིད་རྩེ་ལ་ཁྱད་པར་ཆ་མཐུན་མེད་ལ་ཉམས་པ་ཆ་མཐུན་
དང་གནས་པ་ཆ་མཐུན་ངེས་འབྱེད་ཆ་མཐུན་གསུམ་ཡོད་པ་མ་ཡིན་
པའི་ཕྱིར། དེར་ཐལ། དེ་ལ་ངེས་འབྱེད་ཆ་མཐུན་མེད་པའི་ཕྱིར།
རྟགས་ཁས། འདོད་མི་ནུས་ཏེ། ལུང་དེས་སྲིད་རྩེ་ལ་ཁྱད་པར་ཆ་
མཐུན་གཅིག་བུ་དམིགས་ཀྱིས་བསལ་བའི་རྣམ་བཅད་ཡོངས་གཅོད་
ཡོད་པའི་ཕྱིར། ཡང་ཁ་ཅིག་གིས། གྲུབ་མཐའ་གོང་མའི་སྐབས་
སུ་དེ་ལྟར་ཡིན་ཀྱང་མཛོད་ལུགས་ལ་སྲིད་རྩེ་ལ་ངེས་འབྱེད་ཆ་མཐུན་
མེད་དེ། རྣམ་བཤད་ལས། ཐུན་མོང་བ་ལྟར་ན་ངེས་འབྱེད་ཆ་མཐུན་
ཡང་མེད་དེ། ཞེས་གསུངས་པའི་ཕྱིར་ན་མ་ཁྱབ་སྟེ། བྱེ་སྨྲའི་ལུགས་
ལ་སྲིད་རྩེའི་དངོས་གཞི་སྙོམས་འཇུག་ལ་རང་སའི་འདས་ལམ་ཟག་
མེད་འདྲེན་པའི་ངེས་འབྱེད་ཆ་མཐུན་མེད་པར་གྲགས་ཙམ་བཤད་པའི་
ཕྱིར༑ དེར་ཐལ། རྣམ་བཤད་ཀྱིས གྲུབ་མཐའ་འོག་མའི་ལུགས་
ལ་ཡང་སྲིད་རྩེའི་དངོས་གཞི་སྙོམས་འཇུག་ངེས་འབྱེད་ཆ་མཐུན་ཡོད་
པར་བཤད་པའི་ཕྱིར། དེར་ཐལ། ལུང་དེའི་མཇུག་ཏུ་རྣམ་བཤད་
ལས༑ སྲིད་རྩེའི་སེམས་ཐོབ་པའི་འཕགས་པས་ཅི་ཡང་མེད་པའི་
སེམས་མངོན་དུ་བྱས་ནས་ལམ་ཟག་མེད་བསྐྱེད་པའི་ཕྱིར་རོ། །ཞེས་

གསུངས་པའི་ཕྱིར། ཁྱབ་སྟེ། ཅི་ཡང་མེད་ཀྱི་དངོས་གཞི་སྙོམས་
འཇུག་ཟག་མེད་ལ་སྙོམས་པར་འཇུག་ཁ་མའི་སྲིད་རྩེའི་འཕགས་པ་
ཡོད་པར་བཤད་པ་གང་ཞིག །འཕགས་པ་དེའི་རྒྱུད་ལ་སྲིད་རྩེའི་དངོས་
གཞི་སྙོམས་འཇུག་དག་པ་བ་ཡང་ཡོད། དེ་སྙོམས་འཇུག་ངེས་འབྱེད་
ཆ་མཐུན་ཡང་ཡིན་པའི་ཕྱིར། དང་པོ་གྲུབ་སྟེ། སྲིད་རྩེའི་རྟེན་ཅན་
གྱི་འཕགས་པས་ཅི་ཡང་མེད་ཀྱི་དངོས་གཞི་སྙོམས་འཇུག་གིས་སེམས་
རྟེན་བྱས་ནས་འདས་ལམ་ཟག་མེད་མངོན་དུ་བྱེད་པར་བཤད་པའི་
ཕྱིར༑ མཛོད་ཀྱི་དགོངས་པ་ཡིན་ཏེ། སྲིད་རྩེར་འཕགས་པས་ཅི་
ཡང་མེད། །མངོན་དུ་བྱས་ནས་ཟག་པ་ཟད། །ཅེས་གསུངས་པའི་
ཕྱིར༑ གཉིས་པ་གྲུབ་སྟེ། ཅི་ཡང་མེད་ཀྱི་དངོས་གཞི་སྙོམས་འཇུག་
ཟག་མེད་ལ་སྙོམས་པར་འཇུག་ཁ་མའི་སྲིད་རྩེའི་འཕགས་པ་དེའི་རྒྱུད་
ལ་སྲིད་རྩེའི་དངོས་གཞི་སྙོམས་འཇུག་ཡོད་པ་གང་ཞིག །དེ་སྲིད་རྩེའི་
དངོས་གཞི་སྙོམས་འཇུག་དག་པ་བ་ཡིན་པའི་ཕྱིར། དང་པོ་གྲུབ་སྟེ།
ཁྱོད་སྲིད་རྩེའི་རྟེན་ཅན་གྱི་འཕགས་པ་ཡིན་པའི་ཕྱིར། གཉིས་པ་གྲུབ་
སྟེ༑ བྱེ་སྨྲའི་ལུགས་ལ་སྲིད་རྩེའི་དངོས་གཞི་སྙོམས་འཇུག་ལ་དག་
པ་བས་ཁྱབ་པ་གྲགས་ཆེ་བའི་ཕྱིར་ཏེ། རང་འགྲེལ་ལས། སྲིད་པའི་
རྩེ་མོ་ནི་རོ་མྱོང་བ་མཚུངས་པར་ལྡན་པ་དང༌། དག་པ་བ་ཡིན་གྱི་

ཟག་པ་མེད་པ་ནི་མེད་དོ། །ཞེས་གསུངས་པའི་ཕྱིར། གོང་གི་རྟགས་
གསུམ་པ་མ་གྲུབ་ན། ཅི་ཡང་མེད་ཀྱི་དངོས་གཞི་ཟག་མེད་ལ་འཇུག་
ཁ་མའི་སྲིད་རྩེའི་འཕགས་རྒྱུད་ཀྱི་སྲིད་རྩེའི་དངོས་གཞི་སྙོམས་འཇུག་
ཆོས་ཅན། སྙོམས་འཇུག་ངེས་འབྱེད་ཆ་མཐུན་ཡིན་པར་ཐལ། རང་
གི་མཇུག་ཐོགས་སུ་ལམ་ཟག་མེད་མངོན་གྱུར་དུ་སྐྱེ་བ་དང་རྗེས་སུ་
མཐུན་པའི་དངོས་གཞི་སྙོམས་འཇུག་དག་པ་བ་ཡིན་པའི་ཕྱིར། རང་
འགྲེལ་ལས། ངེས་པར་འབྱེད་པའི་ཆ་དང་མཐུན་པ་ནི་ཟག་པ་མེད་
པའི་རྗེས་སུ་མཐུན་པ་སྟེ། ཟག་པ་མེད་པ་ནི་དེ་ལས་སྐྱེའོ། །ཞེས་
གསུངས་པའི་ཕྱིར། གཞན་ཡང་། རང་འགྲེལ་ལས། དག་པ་བ་ནི་
ཉམས་པའི་ཆ་དང་མཐུན་པ་དང་གནས་པའི་ཆ་དང་མཐུན་པ་དང་།
ཁྱད་པར་གྱི་ཆ་དང་མཐུན་པ་དང་། ངེས་པར་འབྱེད་པའི་ཆ་དང་
མཐུན་པ་དང་རྣམ་པ་བཞིའོ། །སྲིད་པའི་རྩེ་མོ་ནི་རྣམ་པ་གསུམ་ཡིན་
ཏེ༑ ཁྱད་པར་གྱི་ཆ་དང་མཐུན་པ་མ་གཏོགས་སོ། །ཞེས་གསུངས་
པ་མི་འཐད་པར་ཐལ། མཛོད་ལུགས་ལ་སྲིད་རྩེ་ལ་སྙོམས་འཇུག་
ངེས་འབྱེད་ཆ་མཐུན་མེད་པའི་ཕྱིར། རྟགས་ཁས། ཡང་ཁ་ཅིག་
གིས༑ བྱེ་སྨྲའི་ལུགས་ལ་སྲིད་རྩེའི་དངོས་གཞི་སྙོམས་འཇུག་ལ་སློབ་
པའི་རྒྱུད་ཀྱི་འདས་ལམ་ཟག་མེད་ཡོད་ཟེར་ན། དེ་མི་འཐད་པར་

ཐལ༑ བསམ་གཟུགས་བརྒྱད་ཀྱི་སྔ་མ་བདུན་ལ་རྫས་ཀྱི་སྒོས་ཉོན་
མོངས་ཅན་དང་དག་པ་ཟག་མེད་གསུམ་གསུམ་ཡོད་ལ། སྲིད་རྩེ་
ལ་རྫས་ཀྱི་སྒོས་ཉོན་མོངས་ཅན་དང་དག་པ་བ་གཉིས་ཡོད་ལ་ཟག་མེད་
མེད་པར་བཤད་པའི་ཕྱིར། མཛོད་ལས། དེ་ལྟར་སྙོམས་འཇུག་དངོས་
གཞིའི་རྫས། །རྣམ་པ་བརྒྱད་བདུན་རྣམ་པ་གསུམ། །རོ་མྱོང་ལྡན་
དང་དག་པ་དང༌། །ཟག་མེད་བརྒྱད་པ་རྣམ་པ་གཉིས། །ཞེས་གསུངས་
པའི་ཕྱིར། ཁྱབ་སྟེ། བརྒྱད་པ་སྲིད་རྩེའི་དངོས་གཞི་དང༌། རྣམ་པ་
གཉིས་ཞེས་པས་ཉོན་མོངས་ཅན་དང་དག་པ་བ་གཉིས་བཤད་པའི་པའི་
ཕྱིར༑ དེ་ཡང་མངོན་པ་གཉིས་ཀས་བཤད་དེ། ཀུན་བཏུས་ལས།
འདུ་ཤེས་མེད་མིན་སྐྱེ་མཆེད་ནི། འདུ་ཤེས་ཀྱི་རྒྱུ་བ་ཡོངས་སུ་མི་
གསལ་བ་ཉིད་དེ། དེའི་ཕྱིར་མཚན་མ་མེད་པ་ཞེས་བྱའོ། །བཅོམ་
ལྡན་འདས་ཀྱིས་ཇི་སྐད་དུ། ཅི་ཙམ་དུ་འདུ་ཤེས་སྙོམས་པར་འཇུག་
པ་དེ་ཙམ་དུ་ཀུན་ཏུ་རྟོགས་སོ། །ཞེས་སུངས་པའི་ཕྱིར། ཡང་ཁ་
ཅིག་གིས། རང་གི་མཇུག་ཐོགས་སུ་རང་སའི་དངོས་གཞི་སྙོམས་
འཇུག་སྐྱེ་བའི་བསམ་གཏན་གྱི་དངོས་གཞི་སྙོམས་འཇུག་དེ། དེའི་
སྙོམས་འཇུག་གནས་པ་ཆ་མཐུན་གྱི་མཚན་ཉིད་ཟེར་ན། ཕྱིར་མི་
འོང་འོག་མིན་མཐར་ཐུག་འགྲོས་དང་པོར་བསམ་གཏན་བཞི་པ་ཟག་

མེད་དེ་ནས་ཟག་བཅས། དེ་ནས་ཟག་མེད་ལ་སྙོམས་པར་འཇུག་པའི་
ཆུང་ངུ་གསུམ་སྤེལ་གྱི་དང་པོའི་བསམ་གཏན་བཞི་པའི་སྙོམས་འཇུག་
ཟག་མེད་དེ་ོས་ཅན། བསམ་གཏན་གྱི་དངོས་གཞི་སྙོམས་འཇུག་
·གནས་པ་ཆ་མཐུན་ཡིན་པར་ཐལ། རང་གི་མཇུག་ཐོགས་སུ་རང་
སའི་དངོས་གཞི་སྙོམས་འཇུག་སྐྱེ་བའི་བསམ་གཏན་གྱི་དངོས་གཞི་
སྙོམས་འཇུག་ཡིན་པའི་ཕྱིར། ཁྱབ་པ་ཁས། དེར་ཐལ། ཁྱོད་བསམ་
གཏན་བཞི་པའི་དངོས་གཞི་སྙོམས་འཇུག་ཡིན་པ་གང་ཞིག །ཁྱོད་
ཀྱི་མཇུག་ཐོགས་སུ་བསམ་གཏན་བཞི་པའི་དངོས་གཞི་སྙོམས་འཇུག་
སྐྱེ་བའི་དེ་མིན་པའི་ཕྱིར། དེར་ཐལ། གསེར་ཕྲེང་ལས། དང་པོ་
ནི༑ ཟག་མེད་ཀྱི་བསམ་གཏན་བཞི་རྒྱུན་ལྡན་དང༌། དེ་ནས་དེ་ཉིད་
ཟག་བཅས་རྒྱུན་ལྡན་དང་། དེ་ནས་དེ་ཉིད་ཟག་མེད་རྒྱུན་ལྡན་ལ་འཇུག་
ལ༑ ཞེས་གསུངས་པའི་ཕྱིར། རྩ་བར་འདོད་ན། དེ་འདྲ་བའི་བསམ་
གཏན་བཞི་ངའི་དངོས་གཞི་ཟག་མེད་དེ་ཆོས་ཅན། བསམ་གཏན་
གྱི་དངོས་གཞི་སྙོམས་འཇུག་དག་པ་བ་ཡིན་པར་ཐལ། བསམ་གཏན་
གྱི་དངོས་གཞི་སྙོམས་འཇུག་གནས་པ་ཆ་མཐུན་ཡིན་པའི་ཕྱིར། རྟགས་
ཁས༑ དེར་ཐལ། སྙོམས་འཇུག་ཆ་མཐུན་བཞི་པོ་གང་རུ་ཡིན་ན་
སྙོམས་འཇུག་དག་པ་བ་ཡིན་དགོས་པའི་ཕྱིར། ཆ་མཐུན་དེ་བཞི་པོ་

སྙོམས་འཇུག་དག་པའི་དབྱེ་བ་ཡིན་པའི་ཕྱིར། མཛོད་ལས། དག་
པ་ཉམས་པའི་ཆ་མཐུན་སོགས། །རྣམ་བཞི་དེ་ནི་གོ་རིམ་བཞིན། །རོ་
མྱོང་སྐྱེ་དང་རང་ས་དང་། །གོང་དང་ཟག་མེད་རྗེས་མཐུན་པ། །ཞེས་༴
གསུངས་པའི་ཕྱིར། གོང་དུ་འདོད་མི་ནུས་ཏེ། དེའི་དངོས་གཞི་ཟག་
མེད་ཡིན་པའི་ཕྱིར། ཡང་ཁ་ཅིག་གིས། རང་གི་མཇུག་ཐོགས་སུ་
རང་སའི་སྙོམས་འཇུག་སྐྱེ་བའི་བསམ་གཏན་གྱི་དངོས་གཞི་སྙོམས་
འཇུག་དག་པ་བ་དེ། བསམ་གཏན་གྱི་དངོས་གཞི་སྙོམས་འཇུག་གནས་
པ་ཆ་མཐུན་གྱི་མཚན་ཉིད་ཟེར་ན། ཕྱིར་མི་འོང་གི་བསམ་གཏན་
བཞི་པ་ལ་ཆུང་ངུ་གསུམ་སྤེལ་བྱས་པའི་ཟག་མེད་གཉིས་ཀྱི་བར་གྱི་
བསམ་གཏན་བཞི་པའི་དངོས་གཞི་ཟག་བཅས་དེ་ཆོས་ཅན། མཚོན་
བྱ་དེ་ཡིན་པར་ཐལ། རང་གི་འཇུག་ཐོགས་སུ་རང་སའི་དངོས་གཞི་
སྙོམས་འཇུག་སྐྱེ་བའི་བསམ་གཏན་གྱི་དངོས་གཞི་སྙོམས་འཇུག་དག་
པ་བ་ཡིན་པའི་ཕྱིར། དེར་ཐལ། ཁྱོད་བསམ་གཏན་བཞི་པའི་དངོས་
གཞི་སྙོམས་འཇུག་དག་པ་བ་ཡིན་པ་གང་ཞིག་ཁྱོད་གྱི་མཇུག་ཐོགས་
སུ་བསམ་གཏན་བཞི་པའི་དངོས་གཞི་སྙོམས་འཇུག་སྐྱེ་བའི་ཕྱིར།
གསེར་ཕྲེང་ལས། དེས་ན་འདིའི་ཟག་བཅས་ནི་འཇིག་རྟེན་པའི་དགེ་
བ་དག་པ་བ་ཡིན་པ་ཙམ་མོ། །ས་གསུངས་པའི་ཕྱིར། གཉིས་པ་

གྲུབ་སྟེ། ཁྱོད་ཀྱི་མཇུག་ཐོགས་སུ་བསམ་གཏན་བཞི་པའི་དངོས་གཞིའི་
སྙོམས་འཇུག་ཟག་མེད་ཅིག་སྐྱེ་བ་ཡིན་པའི་ཕྱིར། ཆོས་ཅན་དེ་ཡིན་
པའི་ཕྱིར། རྩ་བར་འདོད་ན། དེ་འདྲ་ངའི་བསམ་གཏན་བཞི་པའི་
དངོས་གཞིའི་སྙོམས་འཇུག་ཟག་བཅས་དེ་ཆོས་ཅན། ཁྱོད་ཀྱི་མཇུག་
ཐོགས་སུ་རང་སའི་སྙོམས་འཇུག་ཟག་བཅས་གཅིག་མངོན་གྱུར་དུ་
སྐྱེ་བའི་དེ་ཡིན་པར་ཐལ། རང་གི་མཇུག་ཐོགས་སུ་རང་སའི་དངོས་
གཞི་དག་པ་བ་གཅིག་མངོན་གྱུར་དུ་སྐྱེ་བའི་དངོས་གཞིའི་སྙོམས་འཇུག་
ཡིན་པའི་ཕྱིར། དེར་ཐལ། ཁྱོད་བསམ་གཏན་གྱི་དངོས་གཞིའི་སྙོམས་
འཇུག་གནས་པ་ཆ་མཐུན་ཡིན་པའི་ཕྱིར་སྟེ། ཁྱབ་སྟེ། བསམ་གཏན་
གྱི་དངོས་གཞིའི་སྙོམས་འཇུག་གནས་པ་ཆ་མཐུན་ཡིན་ན་རང་གི་
མཇུག་ཐོགས་སུ་རང་སའི་དངོས་གཞི་བསམ་གཏན་གྱི་དངོས་གཞི་
སྙོམས་འཇུག་དག་པ་བ་གཅིག་མངོན་གྱུར་དུ་སྐྱེ་བས་དེའི་དངོས་གཞི་
སྙོམས་འཇུག་དག་པ་བ་ཡིན་དགོས་པའི་ཕྱིར། རྣམ་བཤད་ལས། རང་
དང་ས་གཅིག་པའི་དག་པ་བ་གཞན་འདྲེན་པ་དང་། ཞེས་པའི་གསུངས་
ཕྱིར༑ གོང་དུ་འདོད་མི་ནུས་ཏེ། རང་གི་མཇུག་ཐོགས་སུ་རང་སའི་
དངོས་གཞི་སྙོམས་འཇུག་ཟག་མེད་གཅིག་མངོན་གྱུར་དུ་སྐྱེ་བའི་དེ་
ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར། ཡང་ཁ་ཅིག་གིས། རང་

གི་མཇུག་ཐོགས་སུ་རང་གི་གོང་སའི་དངོས་གཞི་སྙོམས་འཇུག་སྐྱེ་བའི་
བསམ་གཏན་གྱི་དངོས་གཞི་སྙོམས་འཇུག་དེ། དེའི་དངོས་གཞི་སྙོམས་
འཇུག་ཁྱད་པར་ཆ་མཐུན་གྱི་མཚན་ཉིད་ཟེར་ན། ཉན་ཐོས་དགྲ་བཅོམ་
མི་གཡོ་བའི་ཆོས་ཅན་གྱིས་བསམ་གཏན་དང་པོའི་དངོས་གཞི་ཟག་
མེད་ནས་ཅི་ཡང་མེད་ཀྱི་དངོས་གཞི་སྙོམས་འཇུག་ཟག་མེད་བར་དུ་
ལུགས་མཐུན་དུ་ཡར་སོང་བའི་ཐོད་རྒལ་རིང་སྦྱོར་གྱི་སྙོམས་འཇུག་
གཞིའི་བསམ་གཏན་དང་པོའི་དངོས་གཞི་སྙོམས་འཇུག་ཟག་མེད་ཆོས་
ཅན༑ བསམ་གཏན་གྱི་དངོས་གཞི་སྙོམས་འཇུག་ཁྱད་པར་ཆ་མཐུན་
ཡིན་པར་ཐལ། རང་གི་མཇུག་ཐོགས་སུ་རང་གི་གོང་སའི་དངོས་
གཞི་སྙོམས་འཇུག་སྐྱེ་བ་དེ་ཡིན་པའི་ཕྱིར། ཁྱབ་པ་ཁས། དེར་ཐལ།
ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། སྙོམས་འཇུག་དག་
པ་བ་མ་ཡིན་པའི་ཕྱིར། ཁྱབ་སྟེ། ཆ་མཐུན་དེ་བཞི་སྙོམས་འཇུག་
དག་པའི་དབྱེ་བར་སྔར་བཤད་ཟིན་པའི་ཕྱིར། ཡང་ཁ་ཅིག །རང་
གི་མཇུག་ཐོགས་སུ་གོང་སའི་དངོས་གཞི་སྐྱེས་བའི་བསམ་གཏན་གྱི་
དངོས་གཞི་སྙོམས་འཇུག་དག་པ་བ་དེ། དེའི་དངོས་གཞི་སྙོམས་འཇུག་
ཁྱད་པར་ཆ་མཐུན་གྱི་མཚན་ཉིན་ཟེར་ན། དེ་འདྲ་བའི་ཉན་ཐོས་དགྲ་
བཅོམ་དེས་ཐོད་རྒལ་རིང་སྦྱོར་དང་ཉེ་སྦྱོར་གཉིས་ཀྱི་རྗེས་སུ་བསམ་

གཏན་དང་པོ་ཟག་བཅས་ལ་ཞུགས། དེ་ནས་བསམ་གཏན་གསུམ་
པའི་ཟག་མེད་ལ་ཞུགས། དེ་ནས་ནམ་མཁའ་མཐའ་ཡས་ཟག་བཅས་
ལ་ཞུགས། དེ་ནས་ཅི་ཡང་མེང་ཟག་མེད་ལ་ཞུགས་པའི་འཇུག་གཞིའི་
བསམ་གཏན་དང་པོའི་དངོས་གཞི་ཟག་བཅས་དེ་ཆོས་ཅན། མཚོན་
བྱ་དེར་ཐལ། མཚན་ཉིད་དེ་ཡིན་པའི་ཕྱིར། དེར་ཐལ། རང་གི་
མཇུག་ཐོགས་སུ་བསམ་གཏན་གསུམ་པའི་དངོས་གཞི་ཟག་མེད་སྐྱེ་
བའི་བསམ་གཏན་དང་པོའི་དངོས་གཞི་སྙོམས་འཇུག་ཟག་བཅས་ཡིན་
པའི་ཕྱིར། འདོད་མི་ནུས་ཏེ། རང་གི་མཇུག་ཐོགས་སུ་གོང་སའི་
དངོས་གཞི་སྙོམས་འཇུག་ཟག་མེད་གཅིག་མངོན་གྱུར་དུ་སྐྱེ་བའི་བསམ་
གཏན་གྱི་དངོས་གཞི་དག་པ་བ་ཡིན་ཕྱིར། ཁྱབ་སྟེ། དེའི་དངོས་
གཞི་ཁྱད་པར་ཆ་མཐུན་ལ་རང་གི་མཇུག་ཐོགས་སུ་གོང་སའི་སྙོམས་
འཇུག་དག་པ་གཅིག་དགོས་པའི་ཕྱིར། རྣམ་བཤད་ལས། ས་གོང་
མའི་དག་པ་བ་འདྲེན་པ་དང་། ཞེས་དང༌། གསེར་ཕྲེང་ལས། རང་
དང་གོང་སའི་དག་པ་བ་དང་ཟག་མེད་ཀྱི་ལམ་སྐྱེ་བ་དང་རྗེས་སུ་མཐུན་
པ་སྟེ། ཞེས་གསུངས་པའི་ཕྱིར། ཡང་ཁ་ཅིག་གིས། རང་གི་མཇུག་
ཐོགས་སུ་རང་སའམ་འོག་སའི་ཉོན་མོངས་སྐྱེ་བའི་བསམ་གཏན་གྱི་
དངོས་གཞི་སྙོམས་འཇུག་དག་པ་བ་ཡིན་ན། དེའི་སྙོམས་འཇུག་ཉམས་

པ་ཆ་མཐུན་ཡིན་པས་ཁྱབ་ཟེར་ན། འདོད་པའི་འདོད་ཆགས་མངོན་
དུ་གྱུར་ཁ་མའི་བྱང་སེམས་ས་དང་པོ་བའི་རྒྱུད་ཀྱི་བསམ་གཏན་གྱི་
དངོས་གཞི་སྙོམས་འཇུག་དག་པ་བ་ཆོས་ཅན། དེར་ཐལ། དེའི་
ཕྱིར༑ དེར་ཐལ། འདོད་པའི་ཆགས་པ་མངོན་གྱུར་དུ་སྐྱེ་ཁ་མའི་
བྱང་སེམས་ས་དང་པོ་བ་ཡོད་པ་གང་ཞིག །དེའི་རྒྱུད་ཀྱི་བསམ་གཏན་
གྱི་དངོས་གཞིའི་སྙོམས་འཇུག་དག་པ་བ་ཡོད་པའི་ཕྱིར། དང་པོ་གྲུབ་
རིགས་ངེས་བྱང་འཕགས་ཀྱིས་འདོད་སྲིད་ཀྱི་ཟག་པ་ཆེད་དུ་
གཉེར་ནས་མི་སྤོང་བར་གཞན་དོན་སྒྲུབ་པའི་ཡན་ལག་ཏུ་བསྒྱུར་ཚུལ་
ཡོད་པའི་ཕྱིར། ཉི་སྣང་ལས། བྱང་ཆུབ་སེམས་དཔའ་ནི་བསམ་
བཞིན་དུ་སྲིད་པ་ལེན་ཕྱིར། འདོད་པ་དང་སྲིད་པའི་ཟག་པ་བསྡུས་
པ་ནི་མ་ཡིན་ནོ། །ཞེས་གསུངས་པའི་ཕྱིར། མདོ་སྡེ་རྒྱན་ལས། སེམས་
ཅན་རྣམས་ལ་ཕན་བྱེད་ཕྱིར། །དེ་ལ་ཆགས་སྐྱེས་ལྟུང་མི་འགྱུར།།
ཞེས་གསུངས་པའི་ཕྱིར། དེར་མ་ཟད་སེམས་ཅན་གྱི་དོན་དུ་འགྱུར་
སྟེ༑ རིགས་ངེས་བྟང་འཕགས་ཀྱིས་འདོད་སྲིད་ཀྱི་ཟག་པ་བསྡུས་
བཅོས་ན་མང་པོ་བཤད་ཅིང་། འདོད་སྲིད་ཀྱི་ཟག་པ་རེ་ཞིག་མི་སྤོང་
བར་འཁོར་ལོས་སྒྱུར་རྒྱལ་དུ་སྐྱེས་ནས་སྟོང་སོགས་སྤྲུལ་ཚུལ་དང་།
མི་ཚངས་སྤྱོད་གནང་ཚུལ་སོགས་ཀྱིས་ཤེས་པའི་ཕྱིར། རྩ་རྟགས་

གཉིས་པ་མ་གྲུབ་ན། དེ་འདྲ་བའི་བྱང་འཕགས་དེའི་རྒྱུད་ཀྱི་བསམ་
གཏན་གྱི་དངོས་གཞིའི་སྙོམས་འཇུག་དག་པ་བ་ཡོད་པར་ཐལ། བྱང་
འཕགས་དེའི་རྒྱུད་ལ་བསམ་གཏན་གྱི་དངོས་གཞིའི་སྙོམས་འཇུག་ཏུ་
གྱུར་བའི་ཚད་མེད་བཞི་བོ་ཡོད་པའི་ཕྱིར། ཁྱབ་སྟེ། སེམས་ཅན་
གྱི་རྒྱུད་ཀྱི་བསམ་གཏན་གྱི་དངོས་གཞིའི་སྙོམས་འཇུག་ཏུ་གྱུར་བའི་
ཚད་མེད་བཞི་བོ་གང་རུང་ཡིན་ན་བསམ་གཏན་གྱི་དངོས་གཞིའི་
སྙོམས་འཇུག་དག་པ་ཡིན་པས་ཁྱབ་པའི་ཕྱིར། ཀུན་བཏུས་ལས། ཕྱི་
རོལ་བའམ་ཉན་ཐོས་སམ་བྱང་ཆུབ་སེམས་དཔའ་ཡང་རུང་སྟེ། དག་
པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་མངོན་པར་
བསྒྲུབ་བོ། །ཞེས་གསུངས་པའི་ཕྱིར། དེར་མ་ཟད་བྱང་སེམས་རྒྱུད་
ཀྱི་སེམས་ལ་སོགས་པའི་ཐབས་ཁྱད་པར་ཅན་གང་རུང་ཡིན་ན།
བསམ་གཏན་གྱི་དངོས་གཞིའི་སྙོམས་འཇུག་དག་པ་བ་ཡིན་པས་ཁྱབ་
པའི་ཕྱིར། རྩ་བར་འདོད་མི་ནུས་ཏེ། བྱང་འཕགས་རྒྱུད་ཀྱི་བསམ་
གཏན་གྱི་དངོས་གཞིའི་སྙོམས་འཇུག་ཉམས་པ་ཆ་མཐུན་མེད་པའི་ཕྱིར།
དེར་ཐལ། བྱང་འཕགས་ལ་འདོད་པ་སྲིད་པའི་ཟག་པ་གང་མངོན་
གྱུར་དུ་སྐྱེས་ཀྱང་སྙོམས་འཇུག་དག་པ་བ་དེ་དག་ཉམས་པར་མི་བྱེད་

པའི་ཕྱིར། དེར་ཐལ། དེ་འདྲ་བའི་ཟག་པ་དེས་དེའི་རྒྱུད་ཀྱི་ཚོགས་
གོང་ནས་གོང་དུ་འཕེལ་བར་བྱེད་ཅིང་རྣམ་མཁྱེན་ཡང་དེའི་རྒྱུད་ལ་
 སྐྱེས་པའི་གྲོགས་བྱེད་པའི་ཕྱིར། མངོ་ལས། ཇི་ལྟར་གྲོང་ཁྱེར་སེར་
སྐྱའི་མི་གཙང་ལུད། །དེ་ནི་བུ་རམ་ཤིང་བའི་ཞིང་ལ་ཕན། །དེ་བཞིན་
བྱང་ཆུབ་སེམས་དཔའི་ཉོན་མོངས་ལུད། །དེ་ནི་སངས་རྒྱས་ཆོས་
རྣམས་སྐྱེད་ལ་ཕན། །ཞེས་གསུངས་པའི་ཕྱིར་དང་། དེ་ཉོན་མོངས་
པ་ཡིན་ཀྱང་ཉོན་མོངས་ཀྱི་ཉེས་པ་སྐྱེད་མི་ཐུབ་པའི་ཕྱིར། ཐེག་བསྡུས་
ལས༑ ཉོན་མོངས་ཐུལ་ལ་སྤངས་པ་མེད། །སྔགས་ཀྱིས་བསད་པའི་
དུག་དང་འདྲ། །ཞེས་གསུངས་པའི་ཕྱིར། ཡང་ཁ་ཅིག་གིས། བསམ་
གཏན་གྱི་དངོས་གཞིའི་སྙོམས་འཇུག་ཉམས་པ་ཆ་མཐུན་ཡིན་ན་རང་
གི་མཇུག་ཐོགས་སུ་རང་སའི་ཉོན་མོངས་སྐྱེ་བ་དང་རྗེས་སུ་མཐུན་པའི་
སྙོམས་འཇུག་དག་པ་བ་ཡིན་པས་ཁྱབ་པར་ཐལ། གསེར་ཕྲེང་ལས།
དེ་དག་ནི་རིམ་པ་ལྟར་རང་གི་མཇུག་ཐོགས་སུ་རང་སའི་ཉོན་མོངས་
དང་རང་དང་གོང་སའི་དག་པ་བ་དང༌། ཟག་མེད་ཀྱི་ལམ་སྐྱེ་བ་དང་
རྗེས་སུ་མཐུན་པ་སྟེ། ཞེས་གསུངས་པའི་ཕྱིར་ན་མ་ཁྱབ་སྟེ། ཚེ་
འདིར་འཆི་འཕོ་བའི་སྔ་རོལ་ཏུ་ཉམས་ངེས་ཀྱི་ཉམས་པ་ཆ་མཐུན་ལ་
དེ་འདྲ་དགོས་པར་བཤད་པ་ཡིན་པའི་ཕྱིར། རྟགས་གྲུབ་སྟེ། ཚེ་

འདིར་འཆི་འཕོ་བའི་སྔ་རོལ་ཏུ་ཉམས་ན། རང་སའི་ཉོན་མོངས་ཀྱིས་
ཉམས་དགོས་པའི་ཕྱིར། དེར་ཐལ། དེ་ལ་ཉམས་བྱེད་ཅིག་དགོས་
པ་གང་ཞིག །ས་གཞན་གྱི་ཉོན་མོངས་ཀྱིས་དེ་ཉམས་པར་མི་བྱེད་
ལ་གཏོང་རྒྱུ་གཞན་བྱུང་བ་ཡང་མ་ཡིན་པའི་ཕྱིར། དང་པོ་གྲུབ་སྟེ།
བསམ་གཏན་དག་པ་བ་དེས་གོང་མའི་ཉོན་མོངས་མངོན་གྱུར་ཀྱང་
མི་ཉམས་པ་གང་ཞིག །ས་འོག་མའི་ཉོན་མོངས་ཀྱིས་ཉམས་པར་བྱེད་
མི་ཐུབ་པའི་ཕྱིར། དང་པོ་སླ། གཉིས་པ་གྲུབ་སྟེ། གསེར་ཕྲེང་ལས།
གཉིས་པ་ནི་ཉོན་མོངས་རྣམས་ཀྱི་ནང་ནས་ཁོང་ཁྲོ་བོར་བ་སྟེ། དེ་
ནི་ཁམས་གོང་མའི་སེམས་ལ་མེད་པས་སོ། །ཞེས་གསུངས་པའི་ཕྱིར།
ཁྱབ་སྟེ། བསམ་གཏན་གྱི་དངོས་གཞིའི་སྙོམས་འཇུག་ཉོན་མོངས་
ཅན་དུ་བྱེད་པའི་ཉོན་མོངས་ལ་ཁོང་ཁྲོ་མི་འཇོག་པའི་རྒྱུ་མཚན་དེས་
ཤེས་པའི་ཕྱིར། གོང་གི་རྟགས་ཟུར་གསུམ་པ་གྲུབ་སྟེ་མཛོད་ལས།
བསམ་ཏན་གཏོགས་པའི་དགེ་བ་ནི། །ས་འཕོ་ཉམས་པ་དག་གིས་
གཏོང༌། །ཞེས་པ་ལྟར་ས་འཕོ་བ་གང་ཡང་མ་བྱུང་བའི་ཕྱིར། རྩ་
བར་འདོད་མི་ནུས་ཏེ། བསམ་གཏན་དག་པ་བ་ལ་རང་གི་མཇུག་
ཐོགས་སུ་རང་སའི་ཉོན་མོངས་སྐྱེ་བ་དང་རྗེས་སུ་མཐུན་པ་གཅིག་དང་
ག་སའི་ཉོན་མོངས་སྐྱེ་བ་དང་རྗེས་སུ་མཐུན་པ་གཅིག་དང་རང་གི་

མཇུག་ཐོགས་སུ་གོང་སའི་ཉོན་མོངས་སྐྱེ་བ་གསུམ་ཡོད་པ་གང་ཞིག།
དང་པོ་གཉིས་ཉམས་པ་ཆ་མཐུན་ཡིན་པའི་ཕྱིར། དང་པོ་གྲུབ་སྟེ།
བསམ་གཏན་གཉིས་པའི་དངོས་གཞིའི་སྙོམས་འཇུག་དག་པ་བས་འཆི་
སེམས་བྱུང་བ་ལས་རང་ས་དང་འོག་ས་དང་གོང་སར་སྐྱེ་བ་གསུམ་
ཡོད་བའི་ཕྱིར། མཛོད་ལས། འཆི་འཕོའི་དག་ལས་ཉོན་མོངས་ཀུན།།
ཞེས་དང༌། མཛོད་འགྲེལ་ལས། འཆི་འཕོ་བའི་ཚེ་སྐྱེ་བས་ཐོབ་པའི་
དག་པ་བའི་མཇུག་ཐོགས་སུ་ས་ཐམས་ཅད་པའི་ཉོན་མོངས་ཅན་སྐྱེའོ།།
ཞེས་གསུངས་པའི་ཕྱིར། ཁྱབ་སྟེ། དེའི་ཚེ་འཆི་སེམས་ཀྱི་སྙོམས་
མཇུག་དག་པ་བ་དེའི་རྗེས་སུ་ས་གང་དུ་སྐྱེ་བ་དེའི་ཉོན་མོངས་སྐྱེ་བའི་
ཕྱིར༑ གོང་གི་རྟགས་གཉིས་པ་གྲུབ་སྟེ། རྣམ་བཤད་ལས། དེ་ཡང་
དག་པ་བའི་བསམ་གཏན་གང་མཇུག་ཐོགས་སུ་རང་སའམ་འོག་སའི་
ཉོན་མོངས་སྐྱེ་བ་དང་རྗེས་སུ་མཐུན་པ་དང༌། ཞེས་གསུངས་པའི་
ཕྱིར༑ འདི་ནི་མཐའ་དཔྱོད་ཆེན་མོར་ཡང་བཤད་ཀྱང་གོ་དཀའབར་
སྣང་བས་ཞིབ་ཏུ་བཤད་དོ། །དེ་ལ་ཁོ་ན་རེ། སྙོམས་འཇུག་ཉོན་མོངས་
ཅན་གྱི་ཉོན་མོངས་ལ་འོག་སའི་ཉོན་མོངས་ཡོད་པར་ཐལ། ཉམས་
པ་ཆ་མཐུན་གྱི་བསམ་གཏན་གྱི་དངོས་གཞིའི་སྙོམས་འཇུག་བྱ་བ་དེའི་
རྗེས་སུ་སྐྱེ་རྒྱུའི་ཉོན་མོངས་ལ་འོག་སའི་ཉོན་མོངས་ཡོདཔའི་ཕྱིར་ན་

འགལ་ཁྱབ་བོ། །ཡང་ཁོ་ན་རེ། སྲིད་རྩེའི་དངོས་གཞིའི་སྙོམས་འཇུག་
དག་པ་བ་དེ་ལ་འོག་སའི་ཉོན་མོངས་སྐྱེ་བ་དང་རྗེས་སུ་མཐུན་པའི་
་ཉམས་པ་ཆ་མཐུན་གཅིག་ཡོད་པར་ཐལ། སྙོམས་འཇུག་ཉམས་པ་
ཆ་མཐུན་ལ་དེ་འདྲ་ཡོད་པའི་ཕྱིར། འདོད་མི་ནུས་ཏེ། དེ་རང་སའི་
ཉོན་མོངས་ཀྱིས་ཉམས་པར་མ་བྱས་བར་དུ་འོག་སའི་ཉོན་མོངས་
མངོན་གྱུར་དུ་སྐྱེ་མི་ཐུབ་པའི་ཕྱིར། དེར་ཐལ། དེ་མ་ཉམས་བར་
དུ་འདོད་ཉོན་རགས་པ་མངོན་གྱུར་དུ་སྐྱེ་མི་ཐུབ་པའི་ཕྱིར་ན་མ་ཁྱབ་
སྟེ༑ དེ་རང་སའི་ཉོན་མོངས་ཀྱིས་ཉམས་པར་མ་བྱས་ཀྱང་འཆི་འཕོས་
ཉམས་ནས་འདོད་ཉོན་རགས་པ་མངོན་གྱུར་དུ་སྐྱེ་བའི་སོ་སྐྱེས་དུ་མ་
ཡོད་པའི་ཕྱིར། དེར་ཐལ། སྲིད་རྩེའི་སོ་སོ་སྐྱེ་བོ་འགའ་ཞིག་ལ་སྲིད་
རྩེའི་དངོས་གཞི་སྙོམས་འཇུག་དག་པ་བ་རང་སའི་ཉོན་མོངས་ཀྱིས་
མ་ཉམས་པར་དེ་འདྲ་སྙོམས་འཇུག་དག་པ་བ་དེས་འཆི་སེམས་བྱས་
་ཏེ་ཤི་འཕོས་ནས་འདོད་པར་སྐྱེ་བ་དུ་ལ་ཡོད་པའི་ཕྱིར་དང༌། དེའི་
ཚེ་དེའི་སྙོམས་འཇུག་དེ་རང་སའི་ཉོན་མོངས་ཀྱིས་ཉམས་པར་མ་བྱས་
ཀྱང་འཆི་འཕོས་ཉམས་པར་བྱེད་པའི་ཕྱིར། མཛོད་ལས། བསམ་
གཏན་གཏོགས་པའི་དགེ་བ་ནི། །ས་འཕོས་ཉམས་པ་དག་གིས་གཏོང༌།།
དེ་བཞིན་གཟུགས་མེད་གཏོགས་འཕགས་པ། །ཞེས་གསུངས་པའི་

ཕྱིར༑ ཡང་ཁ་ཅིག་གིས། བསམ་གཏན་གྱི་དངོས་གཞི་སྙོམས་འཇུག་
དག་པ་བ་ཡིན་ན་རྟོག་པ་ཡིན་པས་ཁྱབ་ཟེར་ན། བྱང་སེམས་ཀྱི་རྒྱུད་
ཀྱི་མངོན་ཤེས་དང་པོ་ལྔ་ཆོས་ཅན། དེར་ཐལ། དེའི་ཕྱིར། ཀུན་
བཏུས་ལས། དག་པའི་བསམ་གཏན་བཞི་ལ་བརྟེན་ནས་ཚད་མེད་
པ་རྣམས་མངོན་པར་བསྒྲུབ་བོ། །ཚད་མེད་རྣམས་ཇི་ལྟ་བར་མངོན་
པར་ཤེས་པ་ལྔ་ཡང་དེ་བཞིན་ནོ། །ཞེས་གསུངས་པའི་ཕྱིར། འདོད་
མི་ནུས་ཏེ། རྟོག་མེད་ཡིན་པའི་ཕྱིར། དེར་ཐལ། མངོན་ཤེས་ཡིན་
པའི་ཕྱིར། ཡང་ཁ་ཅིག་གིས། བསམ་གཏན་གྱི་དངོས་གཞི་སྙོམས་
འཇུག་ཉོན་མོངས་ཅན་དེ་བསམ་གཏན་གྱི་སྙོམས་འཇུག་ཡིན་ཟེར་ན།
དེ་ཆོས་ཅན། དགེ་བ་ཡིན་པར་ཐལ། བསམ་གཏན་གྱི་དངོས་གཞི་
སྙོམས་འཇུག་ཡིན་པའི་ཕྱིར། ཁྱབ་སྟེ། སྙོམས་འཇུག་གི་ཤེས་པ་
ཡིན་ན་དགེ་བ་ཡིན་པས་ཁྱབ་པའི་ཕྱིར། མཛོད་ལས། སྙོམས་འཇུག་
དགེ་བ་རྩེ་གཅིག་པ། །ཞེས་གསུངས་པའི་ཕྱིར།
གཉིས་པ་རང་ལུགས་ལ། བསམ་གཏན་གྱི་དངོས་གཞི་སྙོམས་
འཇུག་ལ་མཚན་ཉིད་དང༌། སྒྲ་བཤད་དབྱེ་བ། ཕྱེ་བ་སོ་སོའི་དོན་
བཤད་པ་བཞི། དང་པོ་ནི། གཉེན་པོ་དང་། ཕན་ཡོན་དང༌། གནས་
ཀྱི་ཡན་ལག་དང་ལྡན་པའི་ཆ་ནས་བཞག་པའི་ཏིང་ངེ་འཛིན་དང་དེ་

དང་མཚུངས་ལྡན་ཅི་རིགས་ཀྱི་ཤེས་པ་དེ་བསམ་གཏན་གྱི་དངོས་གཞི་
སྙོམས་འཇུག་གི་མཚན་ཉིད། གཉིས་པ་སྒྲ་བཤད་ནི། བསམ་གཏན་
གྱི་དངོས་གཞི་སྙོམས་འཇུག་གི་ཏིང་ངེ་འཛིན་ཆོས་ཅན། ཁྱོད་ལ་
བསམ་གཏན་ཞེས་བརྗོད་པ་ལ་རྒྱུ་མཚན་ཡོད་དེ། འདིས་སེམས་པར་
བྱེད་པས་ན་བསམ་གཏན་ཞེས་བརྗོད་པའི་ཕྱིར། འོ་ན་ཏིང་ངེ་འཛིན་
ཐམས་ཅད་འདིའི་བསམ་གཏན་ཡིན་པར་འགྱུར་ཟེར་ན། མི་འགྱུར་
ཏེ་སེམས་པ་ཕུལ་དུ་བྱུང་བ་དང་ལྡན་པས་ན་བསམ་གཏན་ཞེས་བཤད་
པའི་ཕྱིར། ཕུལ་དུ་བྱུང་བ་དང་ལྡན་པ་ཡོད་དེ། ཏིང་ངེ་འཛིན་གང་
ཡན་ལག་དང་ལྡན་པ་དེ་ཡིན་པའི་ཕྱིར། དེ་ནི་ཞི་ལྷག་ཟུང་དུ་འབྲེལ་
བར་རང་གིས་བསྡུས་པའི་ལམ་སླ་བ་ཞེས་བཤད་པའི་ཕྱིར། ཡང་
ན་ཡིད་ནང་དུ་འཛིན་པས་ན་བསམ་གཏན་ཞེས་བརྗོད་དེ་བསམ་གཏན་
ཙམ་གྱི་སྒྲ་བཤད་དོ། །དེ་ཆོས་ཅན། ཁྱོད་ལ་སྙོམས་འཇུག་ཅེས་
བརྗོད་པའི་རྒྱུ་མཚན་ཡོད་དེ། སེམས་སེམས་བྱུང་དམིགས་པ་ལ་ཆ
མཉམ་དུ་འཇུག་པས་སམ། ལུས་ཀྱི་འབྱུང་བ་ཆེན་པོ་བཞི་ཆ་སྙོམས་
པར་འཇུག་བྱེད་ཡིན་པས་དེ་ལྟར་བརྗོད་པའི་ཕྱིར། གསུམ་པ་ནི་དེ་
ལ་དབྱེ་ན། བསམ་གཏན་དང་པོའི་དང་། གཉིས་པའི་དང༌། གསུམ་
པའི་དང་། བཞི་པའི་དངོས་གཞི་སྙོམས་འཇུག་བཞི་ཡོད། ཡང་དེ་

ལ་རྟེན་གྱི་སྒོ་ནས་འཇིག་རྟེན་ལས་འདས་མ་འདས་གཉིས་ཡོད་དེ། སོ་
སྐྱེས་ཀྱི་དེ་རྟེན་གྱི་སྒོ་ནས་འཇིག་རྟེན་པའི་བསམ་གཏན་དང་། འཕགས་
རྒྱུད་ཀྱི་དེ་རྟེན་གྱི་སྒོ་ནས་འཇིག་རྟེན་ལས་འདས་པའི་བསམ་གཏན་
དུ་བཞག་པའི་ཕྱིར། ཡང་དེ་ལ་དམིགས་པའི་སྒོ་ནས་འཇིག་རྟེན་ལས་
འདས་མ་འདས་གཉིས་ཡོད་དེ། བསམ་གཏན་གྱི་དངོས་གཞི་སྙོམས་
འཇུག་དག་པ་བ་རྣམས་དམིགས་པའི་སྒོ་ནས་འཇིག་རྟེན་པའི་བསམ་
གཏན་དང༌། ཟག་མེད་བདེན་པའི་རྣམ་ཅན་གྱི་དེ་རྣམས་དམིགས་
པའི་སྒོ་ནས་འཇིག་རྟེན་ལས་འདས་པའི་བསམ་གཏན་དུ་བཞག་པའི་
ཕྱིར༑ ཡང་དེ་ལ་རྒྱུ་འབྲས་ཀྱི་སྒོ་ནས་རྒྱུ་སྙོམས་འཇུག་གི་བསམ་
གཏན་དང༌། འབྲས་བུ་སྐྱེ་བའི་བསམ་གཏན་གཉིས་དང་། རྫས་ཀྱི་
སྒོ་ནས་ཉོན་མོངས་ཅན་དང་དག་པ་བ་དང༌། ཟག་མེད་གསུམ་ཡོད།
བསམ་གཏན་གྱི་དངོས་གཞི་སྙོམས་འཇུག་དག་པ་བ་དང་། འཇིག་
རྟེན་པའི་བསམ་གཏན་གྱི་དངོས་གཞི་ོམས་འཇུག་དང༌། བསམ་
གཏན་གྱི་དངོས་གཞི་སྙོམས་འཇུག་ཟག་བཅས་དང་། དམིགས་པའི་
སྒོ་ནས་འཇིག་རྟེན་པའི་བསམ་གཏན་གྱི་དངོས་གཞི་སྙོམས་འཇུག་
རྣམས་དོན་འདྲ། བསམ་གཏན་གྱི་དངོས་གཞི་སྙོམས་འཇུག་ཟག་
མེད་དང་འཇིག་རྟེན་ལས་འདས་པའི་བསམ་གཏན་གྱི་དངོས་གཞི་

སྙོམས་འཇུག་དང་དམིགས་པའི་སྒོ་ནས་འཇིག་རྟེན་ལས་འདས་པའི་
བསམ་གཏན་གྱི་དངོས་གཞི་སྙོམས་འཇུག་གསུམ་དོན་འདྲའོ། །དཔྱོད་
པ་གཉེན་པོའི་"ན་ལག་དང་ལྡན་པའི་གོང་སའི་དངོས་གཞི་སྙོམས་
འཇུག་དེ། བསམ་གཏན་དང་པོའི་དངོས་གཞི་སྙོམས་འཇུག་གི་མཚན་
ཉིད༑ དབྱེ་ན་ཙམ་པོ་བ་དང་ཁྱད་པར་ཅན་གཉིས་ཡོད། རྟོག་པ་
གཉེན་པོའི་ཡན་ལག་དང་ལྡན་པའི་གོང་སའི་དངོས་གཞི་སྙོམས་འཇུག་
དེ༑ བསམ་གཏན་དང་པོའི་དངོས་གཞི་སྙོམས་འཇུག་ཙམ་པོ་བའི་
མཚན་ཉིད། དཔྱོད་པ་གཉེན་པོའི་ཡན་ལག་གིས་རང་གི་ཡན་ལག་
ཏུ་རྟོག་པ་དང་བྲལ་ཞིང་ཏིང་ངེ་འཛིན་གནས་དང་ཚོར་བ་བཏང་
སྙོམས་ཡན་ལག་ཏུ་ལྡན་པའི་གོང་སའི་དངོས་གཞི་སྙོམས་འཇུག་དེ།
བསམ་གཏན་དང་པོའི་དངོས་གཞི་སྙོམས་འཇུག་ཁྱད་པར་ཅན་གྱི་
མཚན་ཉིད། བསམ་གཏན་དང་པོ་ལ་ཙམ་ཁྱད་གཉིས་ཡོད་ལ་ལྷག་
མ་གསུམ་ལ་མེ་ད་པའི་རྒྱུ་མཚན་ཡོད་དེ། བསམ་གཏན་དང་པོ་ལ་
རང་སའི་ཆགས་པ་རགས་པ་དང་མ་བྲལ་ཡང་རང་ཉིད་ཡན་ལག་
ཁ་ཅིག་ལ་ཆགས་བྲལ་རུང་ལ། བསམ་གཏན་གཉིས་པ་སོགས་ལ་
དེ་ལྟར་མི་རུང་བའི་ཕྱིར། ནང་རབ་ཏུ་དང་བ་གཉེན་པོའི་ཡན་ལག་
གིས་རང་གི་ཡན་ལག་ལ་རྟོག་དཔྱོད་དང་བྲལ་ཞིང༌། ཏིང་ངེ་འཛིན་

ལས་སྐྱེས་པའི་དགའ་བདེ་ཕན་ཡོན་དང་ཏིང་ངེ་འཛིན་གནས་ཀྱི་ཡན་
ལག་དང་ལྡན་པའི་གོང་སའི་དངོས་གཞི་སྙོམས་འཇུག་དེ། བསམ་
གཏན་གཉིས་པའི་དངོས་གཞི་སྙོམས་འཇུག་གི་མཚན་ཉིད། དྲན་ཤེས་
བཞིན་བཏང་སྙོམས་གསུམ་གཉེན་པོའི་ཡན་ལག་གིས་རང་གི་ཡན་
ལག་དགའ་བ་དང་བྲལ་ཞིང་། ཚོར་བ་དགའ་བས་དབེན་པའི་བདེ་
བ་ཕན་ཡོན་དང་ཏིང་ངེ་འཛིན་གནས་ཀྱི་ཡན་ལག་དང་ལྡན་པའི་གོང་
སའི་དངོས་གཞི་སྙོམས་འཇུག་དེ། བསམ་གཏན་གསུམ་པའི་དངོས་
གཞི་སྙོམས་འཇུག་གི་མཚན་ཉིད། དྲན་པ་དང་འདུ་བྱེད་བཏང་སྙོམས་
ཡོངས་དག་གཉེན་པོའི་ཡན་ལག་གིས་རང་གི་ཡན་ལག་ལ་བདེ་བ་དང་
བྲལ་ཞིང་ཚོར་བ་བཏང་སྙོམས་ཕན་ཡོན་དང་ཏིང་འཛིན་གནས་ཀྱི་
ཡན་ལག་དང་ལྡན་པའི་གོང་སའི་དངོས་གཞི་སྙོམས་འཇུག་དེ།།བསམ་
གཏན་བཞི་པའི་དངོས་གཞི་སྙོམས་འཇུག་གི་མཚན་ཉིད། དབྱེ་ཚུལ་
གཉིས་པ་རྟེན་གྱི་སྒོ་ནས་འཇིག་རྟེན་པའི་བསམ་གཏན་བཞག་ཏུ་ཡོད་
དེ༑ ཕྱི་རོལ་པའི་རྒྱུད་ཀྱི་བསམ་གཏན་གྱི་དངོས་གཞི་སྙོམས་འཇུག་
བཞི་ནས་སྦྱོར་ལམ་ཆོས་མཆོག་གི་སོ་སྐྱེས་རྒྱུད་ཀྱི་དེ་བཞིའི་བར་ཡོད་
པའི་ཕྱིར། རྟེན་གྱི་སྒོ་ནས་འཇིག་རྟེན་ལས་འདས་པའི་བསམ་གཏན་
བཞག་ཏུ་ཡོད་དེ། མཐོང་ལམ་པའི་རྒྱུད་ཀྱི་བསམ་གཏན་གྱི་དངོས་

གཞི་སྙོམས་འཇུག་བཞི་ནས་སངས་འཕགས་རྒྱུད་ཀྱི་དེ་བཞིའི་བར་
ཡོད་པའི་ཕྱིར། གསུམ་པ་རྒྱུ་འབྲས་ཀྱི་དབྱེ་བ་ལ། རྒྱུ་སྙོམས་འཇུག་
གི་སམ་གཏན་གྱི་སྙོམས་འཇུག་གི་མཚན་ཉིད་ཡོད་དེ། སྐྱེ་བའི་སྒོ་
ནས་རང་གི་འོག་ས་ལས་འདའ་བར་བྱེད་པའི་བསམ་གཏན་གྱི་དངོས་
གཞི་སྙོམས་འཇུག་དེ་ཡིན་པའི་ཕྱིར། དེར་ཐལ། བསམ་གཏན་དང་
པོའི་རྒྱུ་སྙོམས་འཇུག་དེས་རང་རྒྱུད་ལྡན་གྱི་གང་ཟག་དེ། བསམ་གཏན་
དང་པོར་སྐྱེས་པའི་སྒོ་ནས་འདོད་ཁམས་ལས་འདའ་བར་བྱེད་ཅིང་།
གཉིས་པ་སོགས་ལ་དེ་ལྟར་ཡིན་པའི་ཕྱིར། དབྱེ་ན་བསམ་གཏན་བཞི་
ཡོད་དེ། བསམ་གཏན་བཞི་ཀའི་རྒྱུ་སྙོམས་འཇུག་བཞི་ཡོད་པའི་ཕྱིར།
སྐྱེ་བ་གཞན་དུ་རྒྱུ་སྙོམས་འཇུག་གི་བསམ་གཏན་བསྒོམ་པའི་རྣམ་སྨིན་
དང་རྒྱུ་མཐུན་དང་བདག་འབྲས་ཅི་རིགས་ཀྱིས་བསྡུས་པའི་ཟག་བཅས་
ཀྱི་ཆོས་དེ་འབྲས་བུ་སྐྱེ་བའི་བསམ་གཏན་གྱི་མཚན་ཉིད། མཚན་གཞི་
ནི༑ དེའི་རྣམ་སྨིན་གྱི་འབྲས་བུ་གཟུགས་ཁམས་པའི་སོ་སྐྱེས་ཀྱི་རྒྱུད་
ཀྱི་སྡུག་བདེན་གྱིས་བསྡུས་པའི་མིག་གི་སྐྱེ་མཆེད་སོགས་གཟུགས་ཕུང་
དང་༑ བདག་འབྲས་ཚངས་པའི་གཞལ་མེད་ཁང་སོགས་གནས་དང་།
རྒྱུ་མཐུན་གྱི་འབྲས་བུ་དེའི་རྒྱུད་ཀྱི་སྐྱེས་ཐོབ་ཀྱིས་ཐོབ་པའི་བསམ་
གཏན་བཞིའི་དངོས་གཞི་སྙོམས་འཇུག་སོགས་ཡིན། དེ་ནི། མཛོད་

ལས༑ བསམ་གཏན་དག་ནི་རྣམ་གཉིས་བཞི། །དེར་སྐྱེ་བ་དག་རབ་
ཏུ་བཤད། །ཅེས་པའི་དོན་ཡིན་ཏེ། རྣམ་པ་གཉིས་པོ་རྒྱུ་འབྲས་ཀྱི་
དེ་གཉིས་ཡིན་ལ། བཞི་ཞེས་པས་བསམ་གཏན་བཞི་བཤད་འི་ཕྱིར།
དབྱེ་ཚུལ་བཞི་པ་བསམ་གཏན་གྱི་དངོས་གཞི་སྙོམས་འཇུག་ལ་རྫས་
ཀྱི་སྒོ་ནས་གསུམ་ཡོད་དེ། བསམ་གཏན་ཀྱི་དངོས་གཞི་སྙོམས་འཇུག་
ཉོན་མོངས་ཅན་དང་དག་པ་བ་དང་ཟག་མེད་གསུམ་ཡོད་པའི་ཕྱིར།
བསམ་གཏན་གྱི་སྙོམས་འཇུག་ཉོན་མོངས་ཅན་དེ་བསམ་གཏན་གྱི་
སྙོམས་འཇུག་མིན་ཀྱང་། དེ་བསམ་གཏན་གྱི་དངོས་གཞི་སྙོམས་འཇུག་
གི་རྫས་ཀྱི་དབྱེ་བར་བགྲངས་པའི་རྒྱུ་མཚན་ཡོད་དེ། དེ་རང་གི་ཉེར་
ལེན་གྱི་བསམ་གཏན་གྱི་དངོས་གཞི་སྙོམས་འཇུག་དག་པ་པའི་རྫས་
རྒྱུན་ཡིན་པ་ལ་བསམ་པའི་ཕྱིར། རང་གི་ཉེར་ལེན་གྱི་བསམ་གཏན་
གྱི་དངོས་གཞི་སྙོམས་འཇུག་དག་པ་བའི་རྫས་རྒྱུན་གང་ཞིག །ལུང་
མ་བསྟན་གྱི་སྲེདལྟ་ང་རྒྱལ་མ་རིག་པ་ཅི་རིགས་ཀྱིས་ཉོན མོངས་པ་
ཅན་དུ་སོང་བའི་ལུང་མ་བསྟན་གྱི་སེམས་རྩེ་གཅིག་པ་དང་དེ་དག་
མཚུངས་ལྡན་ཅི་རིགས་ཀྱིས་བསྡུས་པའི་ཤེས་པ་དེ། བསམ་གཏན་
གྱི་སྙོམས་འཇུག་ཉོན་མོངས་ཅན་གྱི་མཚན་ཉིད། བསམ་གཏན་དང་
པོ་ལ་སྦྱར་ནས་བཤད་ན། ཉོན་མོངས་པར་བྱ་བའི་གཞི་ནི་དང་པོའི་

དངོས་གཞི་སྙོམས་འཇུག་དག་པ་བ་དང༌། དེའི་ནང་ནས་ཉམས་པ་
ཆ་མཐུན་ཡིན་ལ། གང་གིས་ཉོན་མོངས་པར་བྱེད་པའི་ཉོན་མོངས་
ནི་བསམ་གཏན་དང་པོའི་སས་བསྡུས་ཀྱི་སྲེད་པ་ལྟ་བ་ང་རྒྱལ་མ་རིག་
པ་བཞི་ཡིན་ཞིང་ཉོན་མོངས་པར་བྱེད་ཚུལ་ནི། དག་པ་བའི་སྙོམས་
འཇུག་དེ་ལ་མཉམ་པར་བཞག་ན་དེ་ལ་འདོད་ཆགས་སྐྱེས་ནས་དེ་དང་
མཚུངས་ལྡན་དུ་སོང་བ་ན་སྔར་དགེ་བ་ཡིན་ཀྱང་ཕྱིས་ཉོན་མོངས་ཅན་
དུ་སོང་བ་དེ་སྲེད་པས་ཉོན་མོངས་ཅན་དུ་བྱས་ཚུལ་ཡིན། དེ་བཞིན་
དུ་དེ་ལ་བདག་གིས་འདི་ཐོབ་ཀྱི་གཞན་གྱིས་མ་ཐོབ་པ་ཞེས་ང་རྒྱལ་
དང་མཚུངས་ལྡན་དུ་སོང་བ་དེ། ང་རྒྱལ་གྱིས་ཉོན་མོངས་ཅན་དུ་
་བྱས་ཚུལ་དང༌། དེ་ལ་སྙོམས་འཇུག་འདི་ཐར་ལམ་ཡིན་ནམ་མིན་
ཐེ་ཚོམ་སྐྱེས་ནས་དེ་དང་མཚུངས་ལྡན་དུ་སོང་བ་མ་རིག་པས་ཉོན་
མོངས་པར་བྱས་ཚུལ་དང་། དེ་ལ་བརྟེན་པའི་མངོན་ཤེས་ཀྱིས་སྔོན་
དང་ཕྱི་མའི་མཐའ་འགའ་ཞིག་ཟང་བ་ལ་བརྟེན་ནས་འཇིག་རྟེན་རྟག་
སོགས་ཀྱི་ལོག་ལྟ་སྐྱེས་ནས་དེ་དང་མཚུངས་ལྡན་དུ་སོང་བ་ལྟ་བས་
ཉོན་མོངས་ཅན་དུ་བྱས་ཚུལ་ཡིན་ལ་སྲིད་རྩེའི་བར་དུ་གང་ཉོན་མོངས་
པར་བྱས་པའི་གཞི་དང་གང་གིས་ཉོན་མོངས་ཅན་དུ་བྱེད་པའི་ཉོན་
མོངས་དང༌། ཇི་ལྟར་ཉོན་མོངས་ཅན་དུ་བྱེད་ཚུལ་དེ་ལས་ཤེས་པར་

བྱའོ༑ ༑ཁྱད་པར་ཅུང་ཟད་ཡོད་དེ། གཟུགས་མེད་དེ་ལ་བརྟེན་པའི་
མངོན་ཤེས་མེད་ཀྱང་སྔར་ལྟ་ལོག་དང་ལྡན་བཞིན་དུ་གཟུགས་མེད་
ཀྱི་དངོ་གཞི་ཐོབ་པ་ན་བདག་གིས་ལྟ་བ་འདི་མཅོག་སྟེ་འདིའི་མཐུས་
ཏིང་ངེ་འཛིན་འདི་ཐོབ་བོ་ཞེས་ལྟ་ངན་ལ་མཆོག་འཛིན་སྐྱེས་ནས་དེས་
ཉོན་མོངས་ཅན་དུ་བྱས་སོ། །དེ་ཡང་སྙོམས་འཇུག་དག་པ་བ་ཡིན་
གྱི་བསམ་གཏན་དང་གཟུགས་མེད་ཀྱི་དངོས་གཞི་སྙོམས་འཇུག་ཟག་
མེད་ལ་མ་ཡིན་ཏེ། ཟག་མེད་རྣམས་ནི་ཉོན་མོངས་པ་དེ་བཞི་གང་
གིས་ཡང་ཉོན་མོངས་པ་ཅན་དུ་བྱེད་ཚུལ་མེད་པའི་ཕྱིར། སྙོམས་
འཇུག་ཟག་མེད་དེ་དག་གི་རྫས་རྒྱུན་ཕྱི་མ་ཉོན་མོངས་པ་དེ་དག་གང་
དང་ཡང་མཚུངས་ལྡན་དུ་འབྱུང་ཚུལ་མེད་པའི་ཕྱིར། བསམ་གཏན་
གྱི་དངོས་གཞི་སྙོམས་འཇུག་དག་པ་བ་ལ་ཡང་ཉམས་པ་ཆ་མཐུན་
གནས་པ་ཆ་མཐུན། ཁྱད་པར་ཆ་མཐུན་སྙོམས་འཇུག་ངེས་འབྱེད་
ཆ་མཐུན་བཞི་ཡོད། རང་གི་མཇུག་ཐོགས་སུ་རང་ས་འམ་འོག་སའི་
ཉོན་མོངས་སྐྱེ་བ་དང་རྗེས་སུ་མཐུན་པའི་བསམ་གཏན་གྱི་དངོས་གཞི་
སྙོམས་འཇུག་དག་པ་བ་དེ། བསམ་གཏན་གྱི་དངོས་བཞི་སྙོམས་འཇུག་
ཉམས་པ་ཆ་མཐུན་གྱི་མཚན་ཉིད། དབྱེ་ན་རང་གི་མཇུག་ཐོགས་སུ་
རང་སའི་ཉོན་མོངས་སྐྱེ་བ་དང་རྗེས་སུ་མཐུན་བའི་དེ་དང་རང་གི་

མཇུག་ཐོགས་སུ་རང་གི་འོག་སའི་ཉོན་མོངས་སྐྱེ་བ་དང་རྗེས་སུ་མཐུན་
པའི་དེ་གཉིས་ཡོད། བསམ་གཏན་བཞི་པའི་སྲེད་ལྟ་ང་རྒྱལ་མ་རིག་
པ་བཞི་པོ་གང་རུང་གིས་ཉོན་མོངས་པ་ཅན་དུ་འགྱུར་ཁ་མའི་ཁསམ་
གཏན་བཞི་པའི་དངོས་གཞི་སྙོམས་འཇུག་དག་པ་བ་དེ་དང་པོ་ཡིན།
བསམ་གཏན་བཞི་པའི་དངོས་གཞི་སྙོམས་འཇུག་དག་པ་བས་འཆི་
སེམས་བྱས་ཏེ་འཕོས་མ་ཐག་ཏུ་འདོད་པར་སྐྱེ་འགྱུར་དེའི་འཆི་སེམས་
ཀྱི་བསམ་གཏན་བཞི་པའི་དངོས་གཞི་སྙོམས་འཇུག་དག་པ་བ་དེ་གཉིས་
པ་ཡིན། མཛོད་ལུགས་ལ། ཉམས་པ་ཆ་མཐུན་དང་སྙོམས་འཇུག་
ཉོན་མོངས་ཅན་གཉིས་ཉན་ཐོས་འཕགས་པ་ཁ་ཅིག་ལའང་ཡོད་པར་
བཤད། དེ་ལ་བསམ་གཏན་བཞིའི་ཉམས་པ་ཆ་མཐུན་བཞི་ཡོད། རང་
གི་མཇུག་ཐོགས་སུ་རང་དང་ས་གཅིག་པའི་དག་པ་གཞན་འདྲེན་པའི་
བསམ་གཏན་གྱི་དངོས་གཞི་སྙོམས་འཇུག་དག་པ་བ་དེ། བསམ་གཏན་
གྱི་དངོས་གཞི་སྙོམ་འཇུག་གནས་པ་ཆ་མཐུན་གྱི་མཚན་ཉིད། དབྱེ་
བ་ནི་བསམ་གཏན་བཞིའི་གནས་པ་ཆ་མཐུན་བཞི་ཡོད་ལ་རེ་རེ་ལའང་
རང་སའི་དག་པ་བ་འདྲེན་ཚུལ་གྱིས་གསུམ་ཡོད། རང་གི་མཇུག་
ཐོགས་སུ་རང་གི་གོང་སའི་དངོས་གཞི་སྙོམས་འཇུག་དག་པ་བ་གཅིག་
འདྲེན་པའི་བསམ་གཏན་གྱི་དངོས་གཞི་སྙོམས་འཇུག་དེ། བསམ་

གཏན་གྱི་དངོས་གཞི་སྙོམས་འཇུག་ཁྱད་པར་ཆ་མཐུན་གྱི་མཚན་ཉིད་
དབྱེ་ན་བསམ་གཏན་བཞིའི་བཞི་ཡོད། མཛོད་ལྟར་ན་དང་པོའི་ཁྱད་
པར་ཆ་མཐུན་ལ་རང་གིས་མཇུག་ཐོགས་སུ་བསམ་གཏན་གཉིས་པ་
དང་གསུམ་པའི་དག་པ་བ་འདྲེན་པ་གཉིས་ཡོད་པར་བཤད་ལ། ཐེག་
ཆེན་སྐབས་དེ་གཉིས་སུ་མ་ཟད་བརྒྱད་ཡོད། · ཐེག་ཆེན་འཕགས་པ་
བསམ་གཏན་དང་པོ་དག་པ་བའི་མཇུག་ཐོགས་སུ་བསམ་གཏན་གཉིས་
པ་དག་པ་བ་ལ་འཇུག་པ་ནས་བསམ་གཏན་དང་པོའི་དེའི་མཇུག་ཏུ་
སྲིད་རྩེའི་དག་པ་བ་ལ་ཡང་འཇུག་ཐུབ་པ་བཤད་པའི་ཕྱིར། རང་གི་
མཇུག་ཐོགས་སུ་ལམ་ཟག་མེད་མངོན་གྱུར་དུ་སྐྱེ་བའི་བསམ་གཏན་
གྱི་དངོས་གཞི་སྙོམས་འཇུག་དག་པ་བ་དེ། བསམ་གཏན་གྱི་དངོས་
གཞི་སྙོམས་འཇུག་ངེས་འབྱེད་ཆ་མཐུན་གྱི་མཚན་ཉིད། ཆ་མཐུན་
བཞི་པོ་དེ་ཆོས་ཅན། ཁྱོད་ལ་རྣམ་པར་བྱང་བ་འམ་དག་པ་བ་ཞེས་
བརྗོད་པའི་རྒྱུ་མཚན་ཡོད་དེ། རང་སའི་ཉོན་མོངས་ཀྱིས་ཀུན་བཀྲིས་
ཀྱིས་དག་པའི་དགེ་བ་ཡིན་པས་དེ་ལྟར་བརྗོད་པའི་ཕྱིར། དབྱེ་ཚུལ་
བཞི་པ་དམིགས་པའི་སྒོ་ནས་འཇིག་རྟེན་པའི་དག་པ་བ་ཟག་བཅས་
དང་༑ ཟག་མེད་བདེན་པའི་རྣམ་ཅན་གྱི་བསམ་གཏན་གྱི་སྙོམས་འཇུག་
གཉིས་ཡོད་དེ། བདེན་བཞིའི་མི་རྟག་སོགས་བཅུ་དྲུག་དང་། བདག་

མེད་གཉིས་ཕྲ་རགས་ཀྱི་རྣམ་ཅན་གྱི་དེ་དག་དམིགས་པའི་སྒོ་ནས་
འཇིག་རྟེན་ལས་འདས་པ་དང་། ཟག་མེད་བདེན་པའི་རྣམ་ཅན་གྱི་
དེ་ཡིན་ལ། མངོན་ཤེས་དང་པོ་ལྔའི་འཛིན་སྟངས་ཀྱི་ཡུལ་ལ་སོགས་
པའི་ཕྱི་ནང་ཐུན་མོང་གི་སྒོམ་པའི་ཆོས་ལ་དམིགས་ནས་སྒོམ་པའི་
བསམ་གཏན་གྱི་དངོས་གཞི་སྙོམས་འཇུག་རྣམས་དམིགས་པའི་སྒོ་ནས་
འཇིག་རྟེན་པའི་དེ་དང་ཟག་བཅས་ཀྱི་དེ་ལ་འཇོག་པའི་ཕྱིར།
གཉིས་པ་གཟུགས་མེད་ཀྱི་དངོས་གཞི་སྙོམས་འཇུག་ལ་མཚན་
ཉིད༑ སྒྲ་བཤད། དབྱེ་བའི་དོན་བཤད་པ་གསུམ། དང་པོ་ནི། སྦྱོར་
བའི་དུས་སུ་རང་གི་བློ་ངོར་གཟུགས་དང་ནམ་མཁའ་དང་རྣམ་ཤེས་
དང་ཅི་ཡང་མེད་པའི་འདུ་ཤེས་ཀྱི་རིགས་རགས་པར་བལྟས་ནས།
ནམ་མཁའ་འདུ་ཤེས་པ་སོགས་ཅི་རིགས་གཙོ་བོར་ཞི་གནས་ཀྱི་སྒོ་
ནས་ཡང་ཡང་གོམས་པར་བྱས་པ་ལས་བྱུང་བའི་གོང་མའི་དངོས་
གཞིའི་སྙོ་ས་འཇུག་ཡན་ལག་དང་མི་ལྡན་ཀྱང་དམིགས་རྣམ་སྒོ་ནས་
བཞག་པའི་རིགས་ཅན་དེ། གཟུགས་མེད་ཀྱི་དངོས་གཞི་སྙོམས་འཇུག་
གི་མཚན་ཉིད། སྦྱོར་བའི་དུས་སུ་རང་གི་བློ་ངོར་ཞེས་པས་གཟུགས་
སོགས་སྤྱིར་མེད་པར་མི་བསྒོམ་ཞིང་རང་གི་བློ་ངོར་གཞིག་དགོས་པར་
བཤད། ནམ་མཁའ་འདུ་ཤེས་པ་སོགས་གཙོ་བོར་ཞི་གནས་ཀྱི་ཞེས་

པས་འདི་ལ་དཔྱད་པ་གཙོ་ཆེའམ་སྙམ་པ་གཅོད། གོང་སའི་སོགས་
ཀྱིས་གཟུགས་མེད་དངོས་གཞི་ཁོ་ནར་གོ་ལ་རིགས་ཅན་སྨོས་པས་དེར་
མ་འདུས་པ་འགའ་ཞིག་ཡོད་པས་དེ་དག་བསྡུས་པའོ། །གཉིས་པ་ནི།
དེ་ཆོས་ཅན། ཁྱོད་ལ་གཟུགས་མེད་ཀྱི་སྙོམས་འཇུག་ཅེས་བརྗོད་པའི་
རྒྱུ་མཚན་ཡོད་དེ། གཟུགས་ཀྱི་འདུ་ཤེས་བཤིགས་པའམ་གཟུགས་
ཅུང་ཟད་ཀྱང་མེད་པའི་གཟུགས་མེད་དང་། དེ་འདྲ་བའི་སས་བསྡུས་
ཀྱི་སྒོ་ནས་སེམས་སེམས་བྱུང་དམིགས་པ་ལ་ཆ་མཉམ་དུའཇུག་བྱེད་
ཡིན་པས་དེ་ལྟར་བརྗོད་པའི་ཕྱིར། གསུམ་པ་དེ་ལ་དབྱེ་ན། ནམ་
མཁའ་མཐའ་ཡས་ཀྱི་དེ་དང༌། རྣམ་ཤེས་མཐའ་ཡས་ཀྱི་དེ་དང་།
ཅི་ཡང་མེད་པའི་དེ་དང་། སྲིད་རྩེའི་དེ་དང་བཞི་ཡོད། གཟུགས་
ཀྱི་འདུ་ཤེས་བཤིགས་ནས་ནམ་མཁའ་མཐའ་ཡས་པར་ཞི་གནས་ཀྱིས་
མཉམ་པར་བཞག་ཅིང་ཡན་ལག་དང་མི་ལྡན་པར་དམིགས་རྣམ་གྱི་
ཆ་ནས་བཞག་པའི་གོང་༤འི་དངོས་གཞི་སྙོམས་འཇུག་དེ། ནམ་མཁའ་
མཐའ་ཡས་ཀྱི་དངོས་གཞི་སྙོམས་འཇུག་གི་མཚན་ཉིད། ནམ་མཁའི་
འདུ་ཤེས་བཤིགས་པའི་རྣམ་ཤེས་མཐའ་ཡས་པར་ཞི་གནས་ཀྱི་མཉམ་
པར་བཞག་ཅིང་ཡན་ལག་དང་མི་ལྡན་པར་དམིགས་རྣམ་གྱི་ཆ་ནས་
བཞག་པའི་གོང་སའི་དངོས་གཞི་སྙོམས་འཇུག་དེ། རྣམ་ཤེས་མཐའ་

ཡས་ཀྱི་དངོས་གཞི་སྙོམས་འཇུག་གི་མཚན་ཉིད། རྣམ་ཤེས་ཀྱི་འདུ་
ཤེས་དེ་ཡང་བཤིགས་ནས་བཟུང་བྱ་ཅི་ཡང་མེད་པའི་ཆ་ལ་ཞི་གནས་
ཀྱིས་མཉམ་པར་བཞག་ཅིང་སྡ་མ་ལྟར་ཀྱི་དེ། ཅི་ཡང་མེད་པའི་དངོས་
གཞི་སྙོམས་འཇུག་གི་མཚན་ཉིད། ཅི་ཡང་མེད་པའི་འདུ་ཤེས་དེ་ཡང་
བཤིགས་ནས་འདུ་ཤེས་རགས་པ་མེད་ལ་འདུ་ཤེས་ཕྲ་བ་མེད་པ་མ་
ཡིན་པའི་ཆ་ལ་ཞི་གནས་ཀྱི་མཉམ་པར་བཞག་ཅིང་སྔ་མ་ལྟར་གྱི་དེ།
སྲིད་རྩེའི་དངོས་གཞི་སྙོམས་འཇུག་གི་མཚན་ཉིད། འདི་དག་ལ་ཆ་
གཞག་སྨོས་པས་བདེན་པའི་རྣམ་ཅན་བསྡུས། འདི་རེ་རེ་ལ་རྟེན་དང་
དམིགས་པས་འཇིག་རྟེན་ལས་འདས་མ་འདས་གཉིས་གཉིས། དག་
པ་དང་ཟག་མེད་གཉིས་གཉིས་རྒྱུ་སྙོམས་འཇུག་དང་འབྲས་བུ་སྐྱེ་བའི་
སྙོམས་འཇུག་གཉིས་གཉིས། རྫས་ཀྱི་སྒོ་ནས་ཉོན་མོངས་ཅན་དང་
དག་པ་ཟག་མེད་གསུམ་གསུམ། དག་པ་བ་ལ་ཉམས་གནས་ཁྱད་པར་
ངེས་འབྱེད་ཆ་མཐུན་བཞི་བཞི་དབྱེ་ུལ་བསམ་གཏན་དང་འདྲ་ལ་
སྲིད་རྩེའི་གོང་ས་མེད་པས་ཁྱད་པར་ཆ་མཐུན་མེད་དོ། །
གསུམ་པ་རྩོད་སྤོང་ལ། ཁོ་ན་རེ། དངོས་གཞི་སྙོམས་འཇུག་
དག་པ་བ་ཡིན་ན། ཉམས་གནས་ཁྱད་པར་ངེས་འབྱེད་ཆ་མཐུན་བཞི་
པོ་གང་རུང་ཡིན་པས་ཁྱབ་པར་ཐལ། དེ་ལ་དེ་བཞི་བཤད་པའི་རྒྱུ་

མཚན་ཡོད་པའི་ཕྱིར་ན་མ་ཁྱབ། འདོད་ན། རང་གི་མཇུག་ཐོགས་
སུ་འོག་སའི་དངོས་གཞི་སྙོམས་འཇུག་དག་པ་བ་འདྲེན་པའི་སྲིད་རྩེའི་
སྙོམས་འཇུག་དག་པ་བ་ཆོས་ཅན། དེར་ཐལ། དེའི་ཕྱིར། དེར་
ཐལ༑ དངོས་གཞི་ཟག་བཅས་བརྒྱད་ལ་ལུགས་ཟློག་ཏུ་འཇུག་པའི་
ཐོད་རྒལ་རིང་སྦྱོར་ཡོད་པའི་ཕྱིར། འདོད་མི་ནུས་ཏེ། ཆོས་ཅན་
དེ་ཡིན་པའི་ཕྱིར། ཡང་ཁ་ཅིག །བྱང་འཕགས་རྒྱུད་ཀྱི་ཚད་མེད་
བཞི་ཆོས་ཅན། འཇིག་རྟེན་པའིབསམ་གཏན་གྱི་དངོས་གཞི་སྙོམས་
འཇུག་ཡིན་པར་ཐལ། དམིགས་པའི་སྒོ་ནས་འཇིག་རྟེན་པའི་བསམ་
གཏན་གྱི་དངོས་གཞི་སྙོམས་འཇུག་ཡིན་པའི་ཕྱིར། འདོད་མི་ནུས་
ཏེ༑ འཇིག་རྟེན་ལས་འདས་པའི་དེ་ཡིན་པའི་ཕྱིར། དེར་ཐལ། རྟེན་
གྱི་སྒོ་ནས་འཇིག་རྟེན་ལས་འདས་པའི་དེ་ཡིན་པའི་ཕྱིར་ན་མ་ཁྱབ།
ཁྱོད་རང་ལ་འོ་ན། འཕགས་རྒྱུད་ཀྱི་འཇིག་རྟེན་པའི་དགེ་བ་དག་པ་
བ་མེད་པར་གལ། འདོད་པའི་ཕྱིར། འདོད་མི་ནུས་ཏེ། སློབ་པའི་
རྗེས་ཐོབ་ཀྱི་ཡེ་ཤེས་ཕལ་ཆེར་ཆེས་འཇིག་རྟེན་པའི་དགེ་བ་དག་པ་
བར་རྣམ་བཤད་དང་གསེར་ཕྲེང་ལས་བཤད་པ་མཐའ་ཡས་པའི་ཕྱིར།
ཡང་ཁ་ཅིག །བྱང་སེམས་ས་བཅུ་པ་བའི་རྒྱུད་ཀྱི་བསམ་གཏན་གྱི་
དངོས་གཞི་སྙོམས་འཇུག་ཏུ་གྱུར་པའི་སེམས་བསྐྱེད་ཆོས་ཅན། །ཕྱི་

རོལ་པ་དང་ཐུན་མོང་བའི་བསྒོམ་བྱའི་དམིགས་རྣམ་ཅན་ཡིན་པར་
ཐལ༑ བསམ་གཏན་གྱི་དངོས་གཞི་སྙོམས་འཇུག་དག་པ་བ་ཡིན་པའི་
ཕྱིར་ན་མ་ཁྱབ། རྟགས་གྲུང་སྟེ། བསམ་གཏན་གྱི་དངོས་གཞི་སྙོམས་
འཇུག་ཟག་བཅས་ཡིན་པའི་ཕྱིར་ཏེ། སློབ་པའི་རྒྱུད་ཀྱི་ཐབས་ཁྱད་
པར་ཅན་དུ་གྱུར་པའི་དེ་ཡིན་པའི་ཕྱིར། ཁྱབ་སྟེ། དེ་འདྲ་དེ་ལ་སྙོམས་
འཇུག་ཟག་མེད་མེད་པའི་ཕྱིར། ཡང་ཁ་ཅིག །བསམ་གཏན་གྱི་
དངོས་གཞི་སྙོམས་འཇུག་ཁྱད་པར་ཅན་ཡིན་ན་རྒྱུ་སྙོམས་འཇུག་ཡིན་
པས་ཁྱབ་པར་ཐལ། མཛོད་ལས། རྟོག་མེད་བསམ་གཏན་ཁྱད་པར་
ཅན༑ ཞེས་པ་ནས། དེ་ནི་ཚངས་ཆེན་འབྲས་བུ་ཡིན། ཞེས་གསུངས་
པའི་ཕྱིར་ན་མ་ཁྱབ། འདོད་མི་ནུས་ཏེ། དེ་ལ་ཟག་མེད་ཀྱི་སྙོམས་
འཇུག་ཡོད་པའི་ཕྱིར། དེར་ཐལ། ཟག་མེད་ས་དགུ་འདྲེན་ཚུལ་
ཡོད་པའི་ཕྱིར། ཡང་ཁ་ཅིག །བསམ་གཏན་བཞིའི་དངོས་གཞི་སྙོམས་
འཇུག་དག་པ་བ་འགའ་ཞིག་ལས་ཉམས་ན། དེའི་དངོས་གཞི་སྙོམ་
འཇུག་ལས་ཉམས་པས་ཁྱབ་ཟེར་ན། དེ་མི་འཐད་པར་ཐལ། ཕྱིར་
མི་འོང་གོང་འཕོ་གནས་ཐམས་ཅད་དུ་འཆི་འཕོ་བ་ལ་བསམ་གཏན་
དང་པོའི་རོ་མྱང་སྟེ་བསམ་གཏན་ཕྱི་མ་གསུམ་དག་པ་བ་འགའ་ཞིག་
ལས་ཉམས་ནས་ཚངས་རིས་སུ་སྐྱེ་བ་གཅིག་གསེར་ཕྲེང་ལས་བཤད་

པ་གང་ཞིག །དེ་དེའི་ཚེ་བསམ་གཏན་ཕྱི་མ་གསུམ་ཟག་མེད་ལས་
ཉམས་མི་ཐུབ་པའི་ཕྱིར། དང་པོ་གྲུབ་སྟེ། དེ་དེའི་ཚེ་བསམ་གཏན་
དྱི་མ་གསུམ་ཀྱི་རྒྱུ་སྙོམས་འཇུག་ལས་ཉམ་ས་ནས་མངོན་པར་བཤད་
པའི་ཕྱིར། གཉིས་པ་གྲུབ་སྟེ། རང་ས་དང་འོག་སའི་ཉོན་མོངས་
རགས་པ་མངོན་དུ་གྱུར་ཀྱང་དེའི་དངོས་གཞི་སྙོམས་འཇུག་ཟག་མེད་
ཉམས་པར་བྱེད་མི་ཐུབ་ཅིང་ཉམས་དོན་ཡང་མེད་པའི་ཕྱིར། འདིས་
དགེ་འདུན་ཉི་ཤུའི་ཡིག་ཆ་ལ་ཡང་ཞིབ་ཆ་བྱའོ། །ཡང་ཁ་ཅིག་གིས།
ཉན་ཐོས་སྦྱོར་ལམ་ཆོས་མཆོག་པའི་རྒྱུད་ཀྱི་བསམ་གཏན་གཟུགས་
མེད་ཀྱི་དངོས་གཞི་སྙོམས་འཇུག་དག་པ་བ་བརྒྱད་པོ་ཆོས་ཅན།
སྙོམས་མཇུག་ངེས་འབྱེད་ཆ་མཐུན་ཡིན་པར་ཐལ། རང་གི་མཇུག་
ཐོགས་སུ་འདས་ལམ་ཟག་མེད་སྐྱེ་བ་དང་རྗེས་སུ་མཐུན་པའི་དངོས་
གཞི་སྙོམས་འཇུག་དག་པ་བ་ཡིན་པའི་ཕྱིར། དེར་ཐལ། དེའི་རྒྱུད་
ི་དེ་ཡོད་པའི་ཕྱིར་ཏེ། ཅི་ཡང་མེད་མན་ཆད་ལ་ཆགས་བྲལ་བྱས་
པའི་ཉན་ཐོས་སྦྱོར་ལམ་ཆོས་མཆོག་པ་ཡོད་པའི་ཕྱིར། འདོད་མི་
ནུས་ཏེ། དེའི་རྒྱུད་ཀྱི་གཟུགས་མེད་ཀྱི་དངོས་གཞི་སྙོམས་འཇུག་ངེས་
འབྱེད་ཆ་མཐུན་མ་ཡིན་པའི་ཕྱིར། དེར་ཐལ། དེ་བཞི་སྙོམས་འཇུག་
གནས་པ་ཆ་མཐུན་ཡིན་པའི་ཕྱིར། དེར་ཐལ། རང་གི་མཇུག་ཐོགས་

སུ་རང་སའི་དག་པ་བ་རེ་འདྲེན་པའི་དངོས་གཞི་སྙོམས་འཇུག་དག་
པ་བ་ཡིན་པའི་ཕྱིར། དེར་ཐལ། དེ་བཞིའི་རིགས་རྒྱུན་ཕྱི་མར་རང་
སའི་དག་པ་བ་རེ་ཡོད་པའི་ཕྱིར་ན་མ་ཁྱབ། ཁོ་ན་རེ དེའི་རྒྱུད་
ཀྱི་གཟུགས་མེད་ཀྱི་དངོས་གཞི་སྙོམས་འཇུག་བཞི་པོ་དེ་མཐོང་ལམ་
ཟག་མེད་དེར་འགྱུར་རྒྱུ་ཡིན་པར་ཐལ། འདོད་པའི་ཕྱིར་ན་མ་ཁྱབ་
སྟེ༑ མཐོང་ལམ་བར་ཆད་མེད་ལམ་གྱི་སེམས་རྟེན་ལ་གཟུགས་མེད་
ཀྱི་དངོས་གཞི་མངོན་པ་གཉིས་ལས་བཤད་པ་མེད་པའི་ཕྱིར། ཁོ་ན་
རེ༑ ཕྱི་རོལ་པའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་
འཇུག་ཆོས་ཅན། དེའི་དངོས་གཞི་སྙོམས་འཇུག་ཉམས་པ་ཆ་མཐུན་
ཡིན་པར་ཐལ། རང་གི་མཇུག་ཐོགས་སུ་རང་ས་འམ་འོག་སའི་ཉོན་
མོངས་སྐྱེ་བ་དང་རྗེས་སུ་མཐུན་པའི་བསམ་གཏན་གྱི་དངོས་གཞི་
སྙོམས་འཇུག་དག་པ་བ་ཡིན་པའི་ཕྱིར། དེར་ཐལ། རང་གི་མཇུག་
ཐོགས་སུ་རང སའམ་འོག་སའི་ཉོན་མོངས་མངོན་གྱུར་དུ་སྐྱེ་བའི་
བསམ་གཏན་གྱི་དངོས་གཞི་སྙོམས་འཇུག་དག་པ་བ་ཡིན་པའི་ཕྱིར་
ན་མ་ཁྱབ། རྟགས་གྲུབ་སྟེ། རང་གི་མཇུག་ཐོགས་སུ་རང་སའམ་
འོག་སའི་འཇིག་ལྟ་ལྷན་སྐྱེས་མངོན་གྱུར་དུ་སྐྱེ་བའི་དེ་ཡིན་པའི་ཕྱིར།
བསམ་གཏན་གྱི་དངོས་གཞི་སྙོམས་འཇུག་དག་པ་བ་དང་ངར་འཛིན་

ལྷན་སྐྱེས་གཉིས་རྒྱུད་གཅིག་ལ་དུས་མཚུངས་སུ་མངོན་གྱུར་དུ་འཇུག་
པ་མི་འགལ་ན་མཇུག་ཐོགས་སུ་མངོན་གྱུར་དུ་སྐྱེ་བ་ལྟ་ཅི་སྨོས་པའི་
ཕྱིར༑ གསེར་ཕྲེང་ལས། བདག་དང་བདག་གིར་ཆགས་པ་ནི་ལམ་
དེ་དང་རྒྱུད་གཅིག་ལ་དུས་གཅིག་ཏུ་མངོན་གྱུར་དུ་འཇུག་པ་དང་།
དེས་དེའི་རྒྱུ་བདག་དང་བདག་གིར་འཛིན་པ་ལ་མི་གནོད་པའི་ཕྱིར་
རོ༑ ༑ཞེས་གསུངས་པའི་ཕྱིར། །
གཉིས་པ་ཡན་ལག་དང་དམིགས་རྣམ་བཤད་པ་ལ། དགག་
གཞག་སྤང་གསུམ་ལས། དང་པོ་ལ། ཡང་ཁ་ཅིག་གིས། རྟོག་
དཔྱོད་གཉིས་བསམ་གཏན་གྱི་སྐྱོན་ཡིན་ཟེར་ན། དེ་གཉིས་ཆོས་ཅན།
སངས་འཕགས་རྒྱུད་ལ་ཁྱོད་མེད་པར་ཐལ། ཁྱོད་བསམ་གཏན་གྱི་
སྐྱོན་ཡིན་པ་དེའི་ཕྱིར། ཁྱབ་སྟེ། སངས་རྒྱས་ཀྱི་ས་ན་སྙོམས་འཇུག་
གི་མི་མཐུན་ཕྱོགས་མེད་པའི་ཕྱིར། ཡང་ཁ་ཅིག །དེ་གཉིས་བསམ་
གཏན་གྱི་སྐྱོན་མིན་ཀྱང་བསམ་གཏན་བཞི་པའི་སྐྱོན་ཡིན་ཟེར་ན། འོ
ན་སངས་འཕགས་རྒྱུད་ལ་བསམ་གཏན་བཞི་པའི་སྐྱོན་ཡོད་པར་ཐལ།
འདོད་པའི་ཕྱིར། འདོད་མི་ནུས་ཏེ། དེའི་རྒྱུད་ཀྱི་རྟོག་དཔྱོད་ཀྱིས་
བསམ་གཏན་བཞི་པ་ལ་སྒྲིབ་པར་ཡང་མི་བྱེད། དེའི་མི་མཐུན་ཕྱོགས་
ཡང་མི་བྱེད་པའི་ཕྱིར། དེར་ཐལ། སངས་འཕགས་དེ་བསམ་གཟུགས་

ཀྱི་དངོས་གཞི་སྙོམས་འཇུག་བརྒྱད་ཀ་མངོན་གྱུར་དུ་རྒྱུད་ལྡན་གྱི་གང་
ཟག་ཡིན་པའི་ཕྱིར། དེར་ཐལ། སངས་འཕགས་ཡིན་པའི་ཕྱིར།
ཡང་ཁ་ཅིག །བསམ་གཏན་དང་པོའི་ཡན་ལག་གི་རྟོག་དཔྱོད་གཉིས་
དབུགས་འབྱུང་རྔུབ་གཉིས། གཉིས་པའི་ཡན་ལག་གི་དགའ་བདེ།
གཉིས་གསུམ་པའི་ཡན་ལག་གི་བདེ་བ་དང་ཚོར་བ་ཡིད་མི་བདེ་དང་
བརྒྱད་བསམ་གཏན་བཞི་པའི་སྐྱོན་ཡིན་ཏེ། མཛོད་ལས། སྐྱོན་བརྒྱད་
ལས་ནི་གྲོལ་བའི་ཕྱིར། བཞི་པ་གཡོ་བ་མེད་པ་ཡིན། །ཞེས་གསུངས་
པའི་ཕྱིར་ན་མ་ཁྱབ། སེམས་ཅན་རྒྱུད་ཀྱི་དེ་དག་དེའི་རྒྱུད་ཀྱི་བསམ་
གཏན་བཞི་པའི་སྐྱོན་དུ་བཤད་པའི་ཕྱིར། ཁོ་ན་རེ། དག་སའི་བྱང་
སེམས་རྒྱུད་ཀྱི་བསམ་གཏན་དང་པོའི་ཡན་ལག་གི་རྟོག་དཔྱོད་གཉིས་
དེའི་རྒྱུད་ཀྱི་བསམ་གཏན་བཞི་པའི་སྐྱོན་ཡིན་པར་ཐལ། སེམས་ཅན་
རྒྱུད་ལ་དེའི་ཕྱིར། འདོད་ན། དེས་དེ་ལ་སྒྲིབ་པར་བྱེད་ཐུབ་པར་
ཐལ་འདོད་པའི་ཕྱིར་ན་མ་ཁྱབ་སྟེ། དེ་དེའི་སྐྱོན་ཡིན་ཀྱང་དེ་ལ་
སྐྱོན་གྱི་ཉེས་པ་གང་ཡང་སྐྱེད་པར་མི་བྱེད་པའི་ཕྱིར། དེར་ཐལ། དེས་
དེ་གོང་འཕེལ་དུ་འགྲོ་བའི་གྲོགས་ཁོ་ན་བྱེད་པའི་ཕྱིར། དེར་ཐལ།
ཐེག་ཆེན་ཐུན་མོང་མ་ཡིན་པའི་ཏིང་ངེ་འཛིན་གྱི་སྟོབས་ཐོབ་པ་ཡན་
ཆད་ལ་དེའི་ཕྱིར། བློ་གྲོས་མི་ཟད་པའི་མདོ་ལས། དེ་ལ་ཏིང་ངེ་

འཛིན་གྱི་སྟོབས་གང་ཞེ་ན། གང་འདུ་འཛི་ཐམས་ཅད་ལས་དབེན་
པར་གནས་ཤིང་སྤྱོད་པ་སྟེ། དེ་སྒྲ་དང་ཚིག་གི་ལམ་ཐམས་ཅད་ཀྱིས་
ཤིན་ཏུ་སྟོན་ཀྱང་།དེས་བསམ་གཏན་དང་པོ་ལ་སྒྲའི་ཚེཌ་མ་ཡང་
སྒྲིབ་པར་མི་བྱེད་དོ། །དེ་དགེ་བ་ལ་རྟོག་པ་དང་དཔྱོད་པས་དཔྱད་
ཀྱང་༑ དེས་བསམ་གཏན་གཉིས་པ་ལ་སྒྲིབ་པར་མི་འགྱུར་རོ། །དེ་
དགའ་བ་དང་མགུ་བར་ཡང་སྐྱེས་པ་ཡིན་ལ།།།དེས་བསམ་གཏན་
གསུམ་པ་ལ་ཡང་སྒྲིབ་པར་མི་འགྱུར་རོ། །དེ་སེམས་ཅན་སྨིན་པར་
བྱ་བ་དང་དམ་པའི་ཆོས་ཡོངས་སུ་བཟུང་བའི་ཕྱིར། བཏང་སྙོམས་
པར་ཡང་མི་འགྱུར་ལ། དེས་བསམ་གཏན་བཞི་པ་ལ་ཡང་སྒྲིབ་པར་
མི་འགྱུར་རོ། །ཞེས་གསུངས་པའི་ཕྱིར། ཡང་ཁ་ཅིག །སོ་སྐྱེའི་
རྒྱུད་ཀྱི་བསམ་གཏན་དང་པོའི་ཡན་ལག་གི་རྟོག་དཔྱོད་རེ་རེ་ནས་ཆོས་
ཅན༑ དེའི་རྒྱུད་ཀྱི་བསམ་གཏན་གྱི་སྐྱོན་ཡིན་པར་ཐལ། །དེའི་རྒྱུད་
ཀྱི་བསམ་གཏན་པཞི་པའི་སྐྱོན་ཡིན་པའི་ཕྱིར་ན་མ་ཁྱབ། འདོད་མི་
ནུས་ཏེ། དེའི་རྒྱུད་ཀྱི་བསམ་གཏན་གྱི་ཡན་ལག་ཡིན་པའི་ཕྱིར། དེར་
ཐལ༑ དེའི་རྒྱུད་ཀྱི་བསམ་གཏན་གྱི་ཡན་ལག་བཅོ་བརྒྱད་པོ་གང་
རུང་ཡིན་པའི་ཕྱིར། རྟགས་སླ། ཡང་ཁ་ཅིག །བསམ་གཏན་དང་
པོའི་ཉེར་བསྡོགས་ཀྱི་རྟོག་དཔྱོད་གཉིས་པོ་དེའི་ཉེར་བསྡོགས་ཀྱི་ཡན་

ལག་ཡིན་པར་ཐལ། བསམ་གཏན་དང་པོའི་དངོས་གཞི་སྙོམས་འཇུག་
གི་རྟོག་དཔྱོད་གཉིས་དེའི་ཡན་ལག་ཡིན་པའི་ཕྱིར་ན་མ་ཁྱབ། འདོད་
མི་ནུས་ཏེ། ཉེར་བསྡོགས་དེ་རང་གི་འོག་ས་ལས་རྒྱལ་མ་ཟིན་པའི་
ཕྱིར༑ ཁྱབ་སྟེ། སྤྱིར་ཡན་ལག་འཇོག་ཚུལ་ལ་མང་པོ་ཡོད་ཀྱང་
བསམ་གཟུགས་སྐབས་འདིའི་ཡན་ལག་ཡོད་མེད་འོག་ས་ལས་རྒྱལ་
ཟིན་གྱི་སྒོ་ནས་འཇོག་པའི་ཕྱིར། དེར་ཐལ། ཉེར་བསྡོགས་མི་ལྕོགས་
མེད་ཀྱི་རྟོག་དཔྱོད་གཉིས་ཀྱིས་འོག་སའི་ཉོན་མོངས་རགས་པ་ལ་
ཆགས་པ་དང་འབྲལ་བྱེད་ཀྱི་གཉེན་པོ་བྱས་ཏེ་འོག་ས་ལས་རྒྱལ་བ་
ན་དངོས་གཞི་རྟོག་དཔྱོད་ཐོབ་པར་འགྱུར་ལ། དངོས་གཞིའི་རྟོག་
དཔྱོད་དེ་གཉིས་འོག་ས་ལས་རྒྱལ་ཟིན་ཅིང་འོག་སའི་ཐག་སྲིང་བྱེད་
ཀྱི་གཉེན་པོ་ཡིན་པས། དེའི་གཉེན་པོའི་ཡན་ལག་ཏུ་བཞག་པ་གང་
ཞིག ༑བསམ་གཏན་དང་པོའི་དངོས་གཞིའི་དགའ་བདེ་གཉིས་འོག་
ས་ལས་རྒྱལ་བ་ན་ཐོབ་པའི་ཕན་ོན་ཡིན་པས་དེའི་ཡན་ལག་ཏུ་བཞག། ·
དེའི་ཏིང་ངེ་འཛིན་དེ་དག་གི་གནས་ཡིན་པས་དེའི་ཡན་ལག་ཏུ་བཞག་
པའི་ཕྱིར། དང་པོ་གྲུབ་སྟེ། བསམ་གཏན་དང་པོ་ལ་དེ་ལྟར་བཞག་
པ་བཞིན། གཉིས་པ་ལ་ནང་རབ་ཏུ་དང་བ་གཉེན་པོའི་ཡན་ལག་ཏུ་
བཞག་པ་དང༌། གསུམ་པ་ལ་དྲན་ཤེས་བཏང་སྙོམས་གཉེན་པོའི་ཡན་

ལག་ཏུ་བཞག་པ་དང་། བཞི་པ་ལ་དྲན་པ་དང་བཏང་སྙོམས་ཡོངས་
དག་གཉེན་པོའི་ཡན་ལག་ཏུ་བཞག་བའི་རྒྱུ་མཚན་དེ་ལྟར་ཡིན་པའི་
ཕྱིར༑ གསེར་ཕྲེང་ལས། བསམ་གཏན་བཞི་ལ་རིམ་པ་ལྟར་རྟོག་
དཔྱོད་དང་རབ་ཏུ་དང་བ།།དྲན་ཤེས་བཞིན་བཏང་སྙོམས་གསུམ་
དང་༑ དྲན་པ་དང་བཏང་སྙོམས་ཡོངས་སུ་དག་པ་རྣམས་གཉེན་པོའི་
ཡན་ལག་སྟེ་འོག་སའི་ཉོན་མོངས་རྣམས་སྤོང་བས་འོ།།།དེ་ཡང་ཉེར་
བསྡོགས་ཀྱི་སྐབས་ཀྱི་གཉེན་པོའི་རྒྱུན་ཡིན་ལ། དངོས་གཞིའི་ཚེ་ན་
ནི་འོག་སའི་ཐག་སྲིང་བྱེད་ཙམ་ཡིན་གྱི་སྤོང་གཉེན་དངོས་མིན་ནོ།།
ཞེས་གསུངས་པའི་ཕྱིར། གཉིས་པ་གྲུབ་སྟེ། བསམ་གཏན་དང་པོ་
གཉིས་ན་འོག་ས་ལས་རྒྱལ་བའི་ཕན་ཡོན་དགའ་བདེ་གཉིས་དང་།
གསུམ་པ་ན་བདེ་བ་དང་། བཞི་པ་ན་ཚོར་བ་བཏང་སྙོམས་ཡོད་ཅིང་།
དེ་དག་རིམ་པ་བཞིན་དུ་ཕན་ཡོན་གྱི་ཡན་ལག་ཏུ་བཞག་པའི་ཕྱིར།
གསེར་ཕྲེང་ལས། ཕན་ཡོན་གྱི་ཡན་ལག་ནི་རིམ་པ་ལྟར་དགའ་བདེ་
ཟུང་གཉིས་དང་བདེ་བ་དང་ཚོར་བ་བཏང་སྙོམས་ཏེ། འདི་དག་ནི་
འོག་ས་ལས་གཉེན་པོས་རྒྱལ་བ་ན་ཐོབ་པའི་ཕན་ཡོན་ཡིན་པས་སོ།།
ཞེས་གསུངས་པའི་ཕྱིར། གསུམ་པ་གྲུབ་སྟེ། གསེར་ཕྲེང་ལས། ཐམས་
ཅད་ཀྱི་གནས་ཀྱི་ཡན་ལག་ནི་ཏིང་ངེ་འཛིན་ཏེ། ཞེས་གསུངས་པའི་

ཕྱིར༑ བྱས་པ་ལ་ཁོ་ན་རེ། འོ་ན་གཟུགས་མེད་ཀྱི་དངོས་གཞི་སྙོམས་
འཇུག་གི་ཡན་ལག་ཡོད་པར་ཐལ། དེ་དག་ལ་ཉེར་བསྡོགས་ཀྱི་འོག་
ས་ལས་རྒྱལ་བ་ན་ཐོ་པའི་འོག་སའི་ཐག་སྲིང་པའི་གཉེན་པོ་དང་ཡོན་
ཏན་ཡོད་པའི་ཕྱིར་ན་མ་ཁྱབ་སྟེ། གཟུགས་མེད་བཞི་ལ་སྔ་མ་སྔ་མའི་
ཡན་ལག་ལ་ཡོད་ལ། ཕྱི་མ་ཕྱི་མའི་ཡན་ལག་ལ་མེད་པའི་ཡན་ལག་
མི་འདྲ་བ་མེད་ལ། བསམ་གཏན་བཞི་ལ་དེ་འདྲ་བའི་ཡན་ལག་བཞག་
ཏུ་ཡོད་པའི་ཕྱིར། དང་པོ་གྲུབ་སྟེ། ཀུན་བཏུས་ལས། གཟུགས་
མེད་པ་རྣམས་ནི་ཞི་གནས་སུ་རོ་གཅིག་པའི་ཕྱིར་ཡན་ལག་རྣམ་པར་
བཞག་པ་མེད་དོ། །ཞེས་དང༌། གསེར་ཕྲེང་ལས། འདི་དག་ལ་
བསམ་གཏན་བཞིན་དུ་ཡན་ལག་རྣམ་པར་བཞག་ཏུ་མེད་དེ། ཞེས་
གསུངས་པའི་ཕྱིར། གཉིས་པ་གྲུབ་སྟེ། གསེར་ཕྲེང་ལས། དེ་ལྟར་
རྟོག་དཔྱོད་སྤངས་པས་གཉིས་པ་དང་། དགའ་བ་སྤངས་པས་གསུམ་
པ་དང་བདེ་བ་སྤངསཔས་བཞི་པར་འཇོག་པའི་ཕྱིར། བསམ གཏན་
རྣམས་ལ་ཡན་ལག་གི་སྒོ་ནས་འོག་ས་ལས་འདའ་བ་ཞེས་བྱའོ། །ཞེས་
གསུངས་པའི་ཕྱིར། ཁྱབ་སྟེ། ལུང་དེའི་དགའ་བ་དང་བདེ་བ་བསམ་
གཏན་གྱི་ཡན་ལག་གི་དགའ་བདེ་ཡིན་ལ་སྤངས་པའི་དོན་བསམ་གཏན་
དེའི་ཡན་ལག་ལ་མེད་པ་ལ་བྱེད་པའི་ཕྱིར། ཡང་ཁ་ཅིག །བསམ་

གཏན་དང་པོ་གཉིས་ཀྱི་ཡན་ལག་གི་དགའ་བ་ཚོར་བ་ཡིད་བདེ་དང་
བདེ་བ་སེམས་བྱུང་ཤིན་སྦྱངས་ཀྱི་བདེ་བ་ཡིན་པར་ཐལ། བྱེ་སྨྲ་རྣམས་
དེ་ལྟར་འདོད་པའི་ཕྱིར་ན་མ་ཁྱབ། རྟགས་གྲུབ་སྟེ། མཛོད་ལས།
དང་པོ་ན། །ཤིན་ཏུ་སྦྱངས་པ་བདེ་བ་ཡིན། །ཞེས་དང༌། ལུང་རྣམ་
གཉིས་ཕྱིར་དགའ་ཡིད་བདེ། ཞེས་གསུངས་པའི་ཕྱིར། འདོད་མི་
ནུས་ཏེ། བསམ་གཏན་དང་པོ་གཉིས་ཀྱི་ཡན་ལག་གི་དགའ་བདེ་གཉིས་
པོ་ཚོར་བ་ཡིད་བདེ་ལ་འཇོག་པའི་ཕྱིར། དེར་ཐལ། བསམ་གཏན་
དང་པོ་གཉིས་ཀྱི་དངོས་གཞིའི་ཚོར་བ་ཡིད་བདེ་དེས་དབང་པོ་རྟེན་
བཅས་ཀྱི་ལུས་ལས་སུ་རུང་བར་བྱས་ཏེ། ལུས་ཤིན་སྦྱངས་ཀྱི་བདེ་
བ་མྱོང་བར་བྱས་པས། དེ་འདྲ་བའི་ཚོར་བ་ཡིད་བདེ་དེ། དེ་གཉིས་
ཀྱི་ཡན་ལག་གི་བདེ་བར་བཞག་ལ། རང་དང་མཚུངས་ལྡན་གྱི་ཡིད་
ཤེས་འཁོར་བཅས་དགའ་རྣམ་གྱིས་ཚིམ་པར་བྱས་པས་སེམས་ལ་ཕན་
འདོགས་པའི་བྱ་བ་བྱས་པས། དེ་གཉིས་ཀྱི་ཡན་ལག་གི་དགའ་བར་
བཞག་པ་ཡིན་པའི་ཕྱིར། ཀུན་བཏུས་འགྲེལ་བ་ལས། བསམ་གཏན་
དང་པོ་གཉིས་ན་ཡིད་ཤེས་འཁོར་གྱི་ཚོར་བ་སིམ་པར་མྱོང་བ་ཉིད་
ཀྱིས་དབང་པོ་རྟེན་བཅས་ཀྱིས་ལུས་ལས་སུ་རུང་བར་བྱས་པས་ལུས་
དང་༑ རང་དང་མཚུངས་ལྡན་གྱི་ཡིད་ཤེས་འཁོར་བཅས་དགའ་

རྣམ་གྱིས་ཚིམ་པར་བྱས་པས་སེམས་ལ་ཕན་འདོགས་པའི་བྱ་བ་གཉིས་
བྱེད་པས་རིམ་པ་ལྟར་བདེ་བ་དང་དགའ་བ་ཞེས་འཇོག་གོ །ཞེས་
གསུངས་པའི་ཕྱིར་དང༌། ཉན་ས་ལས་ཀྱང་དེ་ལྟར་གསུངས་པའི་
ཕྱིར༑ དེ་ལ་སྡེ་པ་ཁ་ཅིག་ན་རེ། བསམ་གཏན་དང་པོ་གཉིས་ཀྱི་
ཡན་ལག་གི་བདེ་བ་དེ་ཚོར་བ་ཡིད་བདེ་ཡིན་པ་དེ་མི་འཐད་པར་ཐལ།
དེ་ལུས་ཀྱི་ཚོར་བ་བདེ་བ་ཡིན་པའི་ཕྱིར། དེར་ཐལ། བསམ་གཏན་
དང་པོ་གསུམ་གའི་ཡན་ལག་གི་བདེ་བ་དེ་ལུས་ཀྱི་ཚོར་བ་བདེ་བ་ཡིན་
པའི་ཕྱིར། བསམ་གཏན་གསུམ་པའི་མདོ་ལས། བདེ་བ་ལུས་ཀྱིས་
མྱོང་ལ། ཞེས་གསུངས་པའི་ཕྱིར། ཁྱབ་སྟེ། ལུང་དེའི་ལུས་ཞེས་
པ་དེ་གཟུགས་ཀྱི་ལུས་ལ་བྱེད་དགོས་པས་ལུས་ཚོར་བཤད་པའི་ཕྱིར་
ཟེར༑ བྱེ་སྨྲ་ན་རེ། བཤད་ཚུལ་དེ་མི་འཐད་པར་ཐལ། ལུང་དེས་
བསམ་གཏན་དང་པོ་གསུམ་གྱི་ཡན་ལག་གི་བདེ་བ་ལུས་ཚོར་དུ་བཤད་
པ་མ་ཡིན་པར་ཐལ། བསམ་གཏན་གསུམ་པའི་ན་ལག་གི་བདེ་བ་
བཤད་ཀྱང་། དེ་ལུས་ཀྱི་ཚོར་བ་བདེ་བ་ཡིན་པར་མ་བཤད་པའི་ཕྱིར།
དེར་ཐལ། ལུང་དེས་བདེ་བ་ལུས་ཀྱིས་མྱོང་ལ་ཞེས་པའི་བསམ་གཏན་
གསུམ་པའི་ཡན་ལག་གི་བདེ་བ་ཡིད་ཚོར་བདེ་བ་ཡིན་ཀྱང་ཡིད་དགའ་
རྣམ་གྱིས་ཚིམ་པར་མི་བྱེད་པར་གཟུགས་ཀྱི་ལུས་བདེ་བས་ཚིམ་པར་

བཤད་ལ། བསམ་གཏན་དང་པོ་གཉིས་ཀྱི་ཡིད་ཚོར་བདེ་བ་དེས་ཡིད་
ཀྱི་ལུས་དགའ་རྣམ་གྱིས་ཚིམ་པར་བྱེད་པས་བསམ་གཏན་གསུམ་གའི་
ཡན་ལག་ལ་ལུས་ཚོར་མེད་པའི་ཕྱིར་ཟེར། མངོན་པ་གོང་མའི་སྐབས་
འདིར་བཤད་ཚུལ་དེ་གཉིས་ཀ་མི་འཐད་པར་ཐལ། ལུང་དེས་བདེ་
བ་ལུས་ཀྱིས་མྱོང་ལ་ཞེས་པའི་ལུས་དེ་ལ་གཟུགས་ཀྱི་ལུས་དང་ཡིད་
ལུས་གཉིས་ཀ་ཡོད་པས་གཟུགས་ལུས་ཀྱིས་ཤིན་སྦྱངས་ཀྱི་བདེ་བ་དང་
ཡིད་ལུས་ཀྱིས་ཚོར་བའི་བདེ་བ་མྱོང་བར་བཤད་པའི་ཕྱིར། ཉན་ས་
ལས༑ གཟུགས་ཀྱི་ལུས་དང་ཡིད་ཀྱི་ལུས་ཀྱིས་ཚོར་བའི་བདེ་བ་དང་
ཤིན་ཏུ་སྦྱངས་པས་བདེ་བ་སོ་སོར་མྱོང་བར་བྱེད་པས་ན་དེའི་ཕྱིར་
བདེ་བ་ལུས་ཀྱིས་མྱོང་ལ་ཞེས་བྱ་བ་གསུངས་སོ། །ཞེས་གསུངས་
པའི་ཕྱིར། ཁྱབ་སྟེ། གཟུགས་ལུས་ཀྱིས་ཤིན་སྦྱངས་ཀྱི་བདེ་བ་དང་
ཡིད་ལུས་ཀྱིས་ཚོར་བའི་བདེ་བ་མྱོང་བར་བཤད་པའི་ཕྱིར། གསེར་
ཕྲེང་ལས། གཟུགས་ུས་ཀྱི་ཤིན་སྦྱངས་དང་ཡིད་ལུས་ཀྱིས་ཚོར་
བའི་བདེ་བ་མྱོང་བར་བཤད་པ་ནི་བཤད་མ་ཐག་པའི་གཟུགས་ལུས་
དང་བྱེ་སྨྲ་རྣམས་ཡིད་ལུས་ཁོ་ནར་འདོད་པ་དང་མི་མཐུན་ནོ་གསུངས་
པའི་ཕྱིར་དང༌། འདིས་བཤད་མ་ཐག་པའི་གཟུགས་ལུས་དང་ཞེས་
བའི་བསམ་གཏན་ཡན་ལག་གི་ཚོར་བ་ལུས་ཚོར་དུ་འདོད་པ་དེ་བཀག།

ལྷག་མས་བསམ་གཏན་དང་པོ་གཉིས་ཀྱི་ཡན་ལག་གི་བདེ་བ་དེ་ཤིན་
སྦྱངས་ཀྱི་བདེ་བར་བྱེ་སྨྲའི་འདོད་པ་དེ་བཀག་པའི་ཕྱིར། ཁོ་ན་རེ། འོ་ན་བསམ་གཏན་དང་པོ་ཡན་ལག་ལྭ་པ་ཅན་དུ་བཤད་པ་མི་འཐད་
པར་ཐལ། དེའི་ཡན་ལག་གི་དགའ་བདེ་གཉིས་ཀ་ཚོར་བ་ཡིད་བདེ་
གཅིག་པོ་ལ་བྱེད་པ་ཡིན་པའི་ཕྱིར་ན་མ་ཁྱབ། བསམ་གཏན་དང་
པོ་གཉིས་དངོས་གཞིའི་ཚོར་བ་ཡིད་བདེ་དེས་རང་དང་མཚུངས་ལྡན་
གྱི་ཡིད་ཤེས་འཁོར་བཅས་དགའ་རྣམ་ཀྱིས་ཚིམ་པར་བྱས་པའི་ཆ་ནས་
དགའ་བར་བཞག །ཡིད་དགའ་བའི་རྐྱེན་གྱིས་ལུས་ཤིན་སྦྱངས་འཕེལ་
ནས་ལུས་ལས་སུ་རུང་བར་བྱས་པའི་ཆ་ནས་བདེ་བར་བཞག་པའི་ཕྱིར།
ཁྱབ་སྟེ། དང་པོ་གཉིས་ཀྱི་དངོས་གཞིའི་ཚོར་བ་ཡིད་བདེ་གཅིག་པོ་
ལྡོག་ཆའི་སྒོ་ནས་དགའ་བདེར་སོ་སོར་བཞག་པས་ན་དེ་གཉིས་ཀྱི་ཡན་
ལག་གི་གྲངས་དང་འགལ་དོགས་མེད་པའི་ཕྱིར། སློབ་དཔོན་བློ་བརྟན་
གྱིས༑ ཡིད་དགའ་ན་ལུས་ཤིན་ཏུ་སྦྱངས་པར་འགྱུར་རོ། །ཞེས་
མདོ་ལས་འབྱུང་བའི་ཕྱིར་རོ་ཞེས་གསུངས་པ་ལྟར་ཡིན་པའི་ཕྱིར་རོ།།
ཡང་ཁ་ཅིག །འོ་ན་བསམ་གཏན་གསུམ་པའི་ཡན་ལག་གི་དགའ་བ་
ཡོད་པར་ཐལ། དེའི་ཡན་ལག་གི་ཚོར་བ་ཡིད་བདེ་ཡོད་པའི་ཕྱིར།
དེར་ཐལ། དེའི་ཡན་ལག་གི་བདེ་བ་དེ་ཚོར་བ་ཡིད་བདེ་ཡིན་པའི་

ཕྱིར༑ དེར་ཐལ། དེ་ཡིད་ཀྱི་རྣམ་ཤེས་འཁོར་གྱི་ཚོར་བ་བདེ་བ་
ཡིན་པའི་ཕྱིར་ན་མ་ཁྱབ། འདོད་ན། མཛོད་འགྲེལ་ལས། བསམ་
གཏན་གསུམ་པ་ན་ཡིད་བདེ་བའི་དབང་པོ་མེད་དེ། དེ་ལྟ་བས་ན་དགའ་
བ་ཁོ་ན་ཡིད་བདེ་བ་ཡིན་ནོ། །ཞེས་གསུངས་བ་མི་འཐད་པར་ཐལ།
བསམ་གཏན་གསུམ་པའི་དངོས་གཞིའི་ཚོར་བ་ཡིད་བདེ་ཡོད་པའི་ཕྱིར།
དེར་ཐལ། གསུམ་པའི་ཡན་ལག་གི་བདེ་བ་དེ་ཚོར་བ་ཡིད་བདེ་སྤོང་
བྱེད་ཡིན་པའི་ཕྱིར། རྟགས་ཁས། ཁོ་ན་རེ། བསམ་གཏན་གསུམ་
མ་ཡིན་པར་ཐལ། དེ་ལྔའི་ནང་གི་ཡིད་བདེ་མ་ཡིན་པ་གང་ཞིག།
གཞན་བཞི་པོ་གང་རུང་མ་ཡིན་པའི་ཕྱིར་ན་རྟགས་ཕྱི་མ་མ་གྲུབ་སྟེ།
ཚོར་བ་སྡུག་བསྔལ་དང་བདེ་བ་དང་ཡིད་མི་བདེ་དང་། བཏང་སྙོམས་
ལྔར་ཕྱེ་བའི་བདེ་བའི་དབང་པོ་ཡིན་པའི་ཕྱིར། མཛོད་ལས། བསམ་
གཏན་གསུམ་པ་ན། སེམས་ཀྱི་དེ་ནི་བདེ་དབང་ོ། །ཞེས་དང་།
རང་འགྲེལ་ལས། བསམ་གཏན་གསུམ་པ་ན་ནི་དགའ་བའི་འདོད་
ཆགས་དང་བྲལ་བའི་ཕྱིར། །དེ་བདེ་བའི་དབང་ངོ་ཁོ་ན་ཡིན་གྱི་ཡིད་
བདེ་བ་ནི་མ་ཡིན་ཏེ། དགའ་བ་ནི་ཡིད་བདེ་བ་ཡི༴་ནོ། །ཞེས་གསུངས་
པའི་ཕྱིར། འོ་ན་བསམ་གཏན་དང་པོ་གཉིས་ཀྱི་ཡན་ལག་གི་ཚོར་

བ་བདེ་བ་ཡང་ཚོར་བ་ལྔར་ཕྱེ་བའི་བདེ་བའི་དབང་པོ་ཡིན་པར་ཐལ།
གསུམ་པ་ལ་དེའི་ཕྱིར་ན་མ་ཁྱབ་སྟེ། དང་པོ་གཉིས་ཀྱི་ཡན་ལག་གི་
སེམས་ཚོར་སིམ་པ་དེས་ཡིང་ཤེས་འཁོར་བཅས་དགའ་རྣམ་གྱིས་ཚིན་
པར་བྱེད་པས་ཡིད་བདེར་བཞག་ལ། གསུམ་པའི་ཡན་ལག་གི་སེམས་
ཚོར་སིམ་པ་དེས་ཡིད་དགའ་རྣམ་གྱིས་སིམ་པར་མི་བྱེད་པར་ལུས་
ཤིན་སྦྱངས་ཀྱི་བདེ་བས་ཚིམ་པར་བྱེད་པས་ཚོར་བ་ཡིད་བདེར་མ་
བཞག་པར་ཚོར་བ་ལྔར་ཕྱེ་བའི་བདེ་དབང་དུ་བཞག་པའི་ཕྱིར། བསམ་
གཏན་གསུམ་པའི་མདོ་ལས། བདེ་བ་ལུས་ཀྱིས་མྱོང་ལ་ཞེས་དང་།
རྣམ་བསྒྱུར་གྱི་མདོ་ལས། བསམ་གཏན་གསུམ་པ་བཀའ་སྩལ་ཕ་ལས།
འདིར་འདིའི་ཡིད་བདེ་བའི་དབང་པོ་སྐྱེས་པ་མ་ལུས་པར་འགག་པར་
འགྱུར་རོ། །ཞེས་གསུངས་པའི་ཕྱིར། ཡང་ཁ་ཅིག་གིས། བསམ་
གཏན་གཉིས་པའི་ཡན་ལག་གི་ནང་རབ་ཏུ་དང་བ་དེ་དད་པ་ཡིན་པར་
ཐལ༑ བྱེ་སྨྲས་དེ་དད་པར་འདོད་པའི་ཕྱིར་ན་མ་ཁྱབ། རྟགས་གྲུཊ་
སྟེ༑ མཛོད་ལས། རབ་ཏུ་དང་བ་དད་པ་ཡིན། །ཞེས་གསུངས་
པའི་ཕྱིར་དང་ཁྱབ་སྟེ། འདིས་བསམ་གཏན་དང་པོ་ལས་ངེས་པར་
འབྱུང་བ་ལ་ཡིད་ཆེས་པའི་དད་པར་བཤད་པའི་ཕྱིར། འདོད་མི་ནུས་
ཏེ༑ དེ་དྲན་པ་དང་ཤེས་བཞིན་དང་བཏང་སྙོམས་གསུམ་ལ་བྱེད་པའི་

ཕྱིར༑ བསྡུ་བ་ལས། དེ་ལ་ནང་ཡོངས་སུ་དང་བའི་ཆོས་ཀྱི་ངོ་བོ་
ཉིད་གང་ཞེ་ན་སྨྲས་པ། དྲན་པ་དང་ཤེས་བཞིན་དང་བཏང་སྙོམས་
ཀྱི་ངོ་བོ་ཉིད། ཞེས་གསུངས་པའི་ཕྱིར། ལང་ཁ་ཅིག་གིས། བསམ་
གཏན་དང་པོའི་ཡན་ལག་གི་དྲན་ཤེས་བཞིན་བཏང་སྙོམས་གསུམ་ཡོད་
པར་ཐལ། བསམ་གཏན་དང་པོའི་དངོས་གཞིའི་དྲན་ཤེས་བཞིན་བཏང་
སྙོམས་གསུམ་ཡོད་པའི་ཕྱིར་ན་མ་ཁྱབ་སྟེ། དེ་ན་དེ་གསུམ་ཡོད་ཀྱང་།
རྟོག་དཔྱོད་དང་བཅས་པའི་དེའི་ཡན་ལག་གསུམ་བཞག་པའི་ཕྱིར།
བསྡུ་བ་ལས། དེ་ལ་བསམ་གཏན་དང་པོ་ལ་ནི་དྲན་པ་དང་ཤེས་བཞིན་
དང་བཏང་སྙོམས་དག་རྟོག་པ་དང་དཔྱོད་བའི་སྒོ་དག་གིས་མངོན་པར་
བསྒྲུབ་པས་ན་དེའི་ཕྱིར་ཡོད་ཀྱང་མ་སྨོས་སོ། །ཞེས་གསུངས་པའི་
ཕྱིར༑ ཡང་ཁ་ཅིག །བསམ་གཏན་གཉིས་པ་དེ་དྲན་ཤེས་བཞིན་
བཏང་སྙོམས་གསུམ་གཉེན་པོའི་ཡན་ལག་དང་ལྡན་པར་ཐལ། དེའི་
ཉེན་པོའི་ཡན་ལག་ནང་རབ་ཏུ་དང་བ་ེ་དེ་གསུམ་ལ་བྱེད་པའི་ཕྱིར་
ན་མ་ཁྱབ་སྟེ། གཉིས་པའི་དེ་གསུམ་དེའི་ཡན་ལག་གི་དགའ་བ་དང་
བཅས་པ་ཡིན་པས། བསམ་གཏན་གཉིས་པ་དེ་དྲན་ཤེས་བཞིན་བཏང་
སྙོམས་གཉེན་པོའི་ཡན་ལག་ཅན་དུ་མ་བཤད་པའི་ཕྱིར། གསེར་ཕྲེང་
ལས༑ དེ་ལྟར་ན་དྲན་ཤེས་བཞིན་དང་འདུ་བྱེད་བཏང་སྙོམས་འདི་

གསུམ་ནི་དང་པོར་ཡོད་ཀྱང་རྟོག་དཔྱོད་ཀྱིས་སྒྲིབ་པ་དང༌། གཉིས་
པར་ཡང་དགའ་བའི་སྐྱོན་གྱིས་བསྒྲིབས་པས་རང་མིང་ནས་མ་སྨོས་
པར་རབ་དང་གི་མིང་གིས་བཏགས་ཤིང་། ཞེས་གསུངས་པའི་ཕྱིར།
བྱས་པ་ལ་ཁོ་ན་རེ། བསམ་གཏན་གཉིས་པའི་དངོས་གཞིའི་དྲན་ཤེས་
བཞིན་འདུ་བྱེད་བཏང་སྙོམས་གསུམ་དེའི་གཉེན་པོའི་ཡན་ལག་མ་ཡིན་
པར་ཐལ། དེ་གསུམ་གཉེན་པོའི་ཡན་ལག་ཅན་གྱི་བསམ་གཏན་མ་
ཡིན་པའི་ཕྱིར་ན་མ་ཁྱབ། འདོད་མི་ནུས་ཏེ། དེ་གསུམ་གཉིས་པའི་
ཉེར་བསྡོགས་ཀྱི་དུས་སུ་རྟོག་དཔྱོད་ཀྱིས་སེམས་དཀྲུགས་པ་མེད་པར་
བཏང་སྙོམས་སུ་འཇོག་པའི་འདུ་བྱེད་བཏང་སྙོམས་དང༌། དེ་ལྟར་
དམིགས་རྣམ་འཛིན་པའི་དྲན་པ་དང་དེ་ལ་བྱ་ར་བྱེད་པའི་ཤེས་བཞིན་
གྱི་རྒྱུན་ཡིན་པ་གང་ཞིག །དང་པོའི་ཡན་ལག་གི་རྟོག་དཔྱོད་ཐག་
སྲིང་བྱེད་ཡིན་པས་བསམ་གཏན་གཉིས་པའི་གཉེན་པོའི་ཡན་ལག་ལ་
འཇོག་དགོས་འི་ཕྱིར། ཡང་ཁ་ཅིག་གིས། བསམ་ཀཏན་གསུམ་
པའི་དངོས་གཞི་སྙོམས་འཇུག་ཏུ་གྱུར་པའི་དགའ་བ་མེད་པར་ཐལ།
དེར་གྱུར་པའི་བསམ་གཏན་ཡན་ལག་གི་དགའ་བ་མེད་པའི་ཕྱིར་ན་
མ་ཁྱབ། རྟགས་གྲུབ་སྟེ། དེར་གྱུར་པའི་ཚོར་བ་ཡིད་བདེ་མེད་པའི་
ཕྱིར༑ ཁྱབ་སྟེ། བསམ་གཏན་ཡན་ལག་དགའ་བ་ཚོར་བ་ཡིད་བདེ་

ཡིན་པ་མངོན་པ་གཉིས་ཀའི་ལུགས་ཡིན་པའི་ཕྱིར། རྩ་བར་འདོད་
མི་ནུས་ཏེ། བསམ་གཏན་གསུམ་པའི་དངོས་གཞི་སྙོམས་འཇུག་ཏུ་
གྱུར་པའི་འགོག་ལམ་ལ་དམིག་མ་པའི་དད་པ་ཡོད་པའི་ཕྱིར། ཁྱབ་
སྟེ༑ དགའ་བ་དང་དད་པ་གཉིས་ལ་མུ་བཞི་རྩི་ཚུལ་ཡོད་པའི་ཕྱིར་
དང་༑ རང་འགྲེལ་ལས། གཉིས་ཀ་ཡིན་པ་ནི་འགོག་པ་དང་ལམ་
ལ་དམིགས་པའི་དང་བ་ལྟ་བུའོ། །ཞེས་གསུངས་པའི་དོན་ཡོད་པའི་
ཕྱིར༑ བྱས་པ་ལ་ཁོ་ན་རེ། མདོ་ལས། དགའ་བ་མེད་པའི་བསམ་
གཏན་གསུམ་པ་བསྒྲུབ་སྟེ་གནས་སོ། །ཞེས་དང༌། དེ་དགའ་བའི་
འདོད་ཆགས་དང་བྲལ་བ་བཏང་སྙོམས་ལ་གནས་ཤིང༌། ཞེས་
གསུངས་པ་སོགས་གཞུང་མང་པོ་ལས་དེ་ལྟར་བཤད་པ་མི་འཐད་པར་
ཐལ༑ བསམ་གཏན་གསུམ་པའི་དངོས་གཞི་དགའ་བ་ཡོད་པའི་ཕྱིར་
ན་མ་ཁྱབ་སྟེ། ཚོར་བ་ཡིད་བདེ་ལ་དགའ་བར་བཞག་པའི་དགའ་བདེ་
མེད་པ་དེ་དག་གི་དོན་ཡིན་ངའི་ཕྱིར། འོ་ན་ཁྱོད་རང་ལ་དགའ་བ་;
ཡིན་ན་ཚོར་བ་ཡིད་བདེ་ཡིན་པས་ཁྱབ་པར་ཐལ། བསམ་གཏན་དང་
པོ་གཉིས་ཀྱི་ཡན་ལག་གི་དགའ་བ་ཡིན་ན་ཚོར་པ་ཡིད་བདེ་ཡིན་པས་
ཁྱབ་པ་གང་ཞིག །བསམ་གཏན་གསུམ་པའི་དངོས་གཞི་དགའ་བ་
མེད་པའི་རྒྱུ་མཚན་དེའི་ཕྱིར། འདོད་ན། རང་འགྲེལ་ལས། དགའ་

བ་ནི་རྣམ་པ་གཉིས་སྟེ། ཉོན་མོངས་པ་ཅན་དང་། ཉོན་མོངས་པ་
ཅན་མ་ཡིན་པའོ། །དེ་ལ་ཉོན་མོངས་པ་ཅན་ནི་སྲེད་པ་སྟེ། དཔེར་
ན་བུ་དང་ཆུང་མ་དག་ལ་དགའ་བ་ལྟ་བུའོ། ཞེས་གསུངས་པ་མི་འཐད་
པར་ཐལ། དགའ་བ་དང་སྲེད་པའི་གཞི་མཐུན་མེད་པའི་ཕྱིར། དེར་
ཐལ༑ དགའ་བ་ཡིན་ན་ཚོར་བ་ཡིད་བདེ་ཡིན་དགོས་པའི་ཕྱིར།
རྟགས་ཁས། ཁྱབ་སྟེ། སྲེད་པ་རྩ་ཉོན་གྱི་ནང་ཚན་གྱི་འདོད་ཆགས་
ཡིན་པའི་ཕྱིར། འདོད་ཆགས་དང་ཚོར་བ་འགལ་བའི་ཕྱིར། དེ་
བཞིན་དུ་དགའ་དད་ཡང་འཕེན། ཁོ་ན་རེ། བསམ་གཏན་བཞི་པའི་
དངོས་གཞི་སྙོམས་འཇུག་ལ་དགའ་བ་ཡོད་པར་ཐལ། དེར་གྱུར་པའི་
འགོག་ལམ་ལ་དམིགས་པའི་དད་པ་ཡོད་པའི་ཕྱིར་ན་ཁོ་བོ་འདོད་དེ།
དེར་གྱུར་པའི་དགའ་བ་ཚད་མེད་ཡོད་པའི་ཕྱིར། དེར་ཐལ། དེར་
གྱུར་པའི་མཚན་མེད་བཞི་ཀ་ཡོད་པར་ཀུན་བཏུས་ལས་བཤད་པའི་
ཕྱི༑ གཞན་ཡང༌། བསམ་གཏན་བཞི པ་ནས་སྲིད་རྩེའི་བར་གྱི་
ཉེར་བསྡོགས་དགའ་བ་བསྡུས་པའི་ཡིད་བྱེད་མེད་པར་ཐལ། བསམ་
གཏན་གསུམ་པ་ཡན་ཆད་ཀྱི་སས་བསྡུས་ཀྱི་དགའ་བ་མེད་པའི་ཕྱིར།
རྟགས་ཁས། ཁྱབ་སྟེ། དེའི་བར་གྱི་དགའ་སྡུད་ཡིད་བྱེད་ཀྱི་དགའ་
བ་ཚོར་བ་ཡིད་བདེ་མ་ཡིན་པའི་ཕྱིར། དེར་ཐལ། དེ་སྤང་བྱ་སྤོང་

བ་ལ་ཡོན་ཏན་དུ་མཐོང་ནས་སྤོང་འདོད་ཡིན་པ་གང་ཞིག །དེ་ལྟ་
བུའི་སྤོང་འདོད་ཀྱི་འདོད་པ་དེ་དགེ་བ་བཅུ་གཅིག་གི་ནང་གི་དད་པ་
ཡིན་པའི་ཕྱིར། །སེར་ཕྲེང་ལས། བསམ་གཏན་བཞི་པའི་ཉེར་
བསྡོགས་ནས་སྲིད་རྩེའི་ཉེར་བསྡོགས་ཀྱི་བར་ལས་དེར་ཚོར་བའི་དགའ་
བ་སྡུད་པའི་ཡིད་བྱེད་ཀྱི་དོན་སྤོང་བ་ལ་ཡོན་ཏན་དུ་མཐོང་བ་ཙམ་
ལ་བཤད་དོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་
ལྟ་བུའི་སྤོང་འདོད་ཀྱི་འདོད་པ་དེ་ཆོས་ཅན། དགའ་བ་མ་ཡིན་པར་
ཐལ༑ འདོད་པ་ཡིན་པའི་ཕྱིར་ཟེར་ན། འོ་ན་བསམ་གཏན་དང་པོ་
གསུམ་གྱི་ཉེར་བསྡོགས་དགའ་བ་སྡུད་པའི་ཡིད་བྱེད་དགའ་བ་དེ་ཡང་
ཆོས་ཅན། དགའ་བ་མ་ཡིན་པར་ཐལ། འདོད་པ་ཡིན་པའི་ཕྱིར།
ཁྱབ་པ་ཁས། རྟགས་གྲུབ་སྟེ། གསེར་ཕྲེང་ལས། རབ་ཏུ་དང་བ་
དང་སྐྱོ་བར་འགྱུར་བའི་ཡིད་བྱེད་ནི་རིམ་པ་ལྟར་སྤོང་བ་ལ་འདོད་པ་
དང་༑ མི་སྤོང་པ ལ་ཉེས་དམིགས་རྣམ་པར་སྒོམ་པའོ། །རྫེས་གསུངས་
པའི་ཕྱིར་དང༌། འདོད་མི་ནུས་ཏེ། དེ་དགའ་བ་ཡིན་པའི་ཕྱིར། གསེར་
ཕྲེང་ལས། རབ་ཏུ་དང་བར་འགྱུར་བའི་ཡིད་བྱེད་ཀྱིས་དགའ་བར་
བྱེད་ཅིང་། ཀུན་ཏུ་སྐྱོ་བའི་ཡིད་བྱེད་ཀྱིས་སྐྱོ་བར་བྱེད་པ་ནི། ཞེས་
གསུངས་པའི་ཕྱིར། གཞན་ཡང༌། གཞན་གྱི་དགེ་རྩ་ལ་རྗེས་སུ་ཡི་

རང་བསྒོམ་པའི་རྗེས་སུ་ཡི་རང་དེ་ཆོས་ཅན། ཚོར་བ་ཡིན་པར་ཐལ།
དགའ་བ་ཡིན་པའི་ཕྱིར། དེར་ཐལ། གསེར་ཕྲེང་ལས། རྗེས་སུ་
ཡི་རང་བ་ཡིད་ལ་བྱེད་པས་ནི་ཕྲག་དོག་ཟད་པའི་སྒོ་ནས་གཞན་
གྱི་བྱས་པ་ལ་རང་གི་བྱས་པ་ལྟར་གྱི་དགའ་བ་སྒོམ་པས་སོ། །ཞེས་
གསུངས་པའི་ཕྱིར། རྩ་བར་འདོད་མི་ནུས་ཏེ། རྗེས་སུ་ཡི་རང་ཡིན་
པའི་ཕྱིར། ཁོ་ན་རེ། བསམ་གཏན་བཞི་པ་ཡན་ཆད་ན་བདེ་བ་ཡོད་
པར་ཐལ། དེ་ན་དགའ་བ་ཡོད་པའི་ཕྱིར་ན་འདོད་པ་ཁོ་ན་ཡིན་ཏེ།
ཤིན་སྦྱངས་ཀྱི་བདེ་བ་སྲིད་རྩེའི་བར་དུ་ཡོད་པའི་ཕྱིར། དེར་ཐལ།
བསམ་གཏན་དང་པོ་གསུམ་ལས་བཞི་པ་ཤིན་སྦྱངས་ཀྱི་བདེ་བ་ལྷག་
པར་ཆེ་བ་སོགས་ཡིན་པའི་ཕྱིར། ཁོ་ན་རེ། ཤིན་སྦྱངས་ཀྱི་བདེ་བ་
དེ་བདེ་བ་མིན་ཟེར་ན། ཤིན་སྦྱངས་ཀྱི་བདེ་བ་བདེ་བ་ཡིན་པར་ཐལ།
བདེ་བ་ལ་ཤིན་སྦྱངས་ཀྱི་བདེ་བ་དང་ཚོར་བ་བདེ་བ་གཉིས་ཡོད་པའི་
ཕྱིར༑ གང་སྤེལ་ལས། བདེ་ང་ནི་རྣམ་པ་གཉིས་ཏེ། ཤིན་ཏུ་སྦྱངས་
བའི་བདེ་བ་དང་། ཚོར་བ་བདེ་བའོ། །ཞེས་གསུངས་པའི་ཕྱིར། ཁོ་
ན་རེ། མཛོད་ལས། དེ་ཡན་ཆད། །སྡུག་མིན་བདེ་མིན་མྱོང་འགྱུར་
བ༑ ༑ཞེས་གསུངས་པ་མི་འཐད་པར་ཐལ། བསམ་གཏན་བཞི་པ་
ཡན་ཆད་ན་བདེ་བ་མེད་པ་མ་ཡིན་པའི་ཕྱིར་ན་མ་ཁྱབ་སྟེ། ཚོར་བ་

བདེ་བ་དེ་ཡན་ཆད་ན་སས་བསྡུས་པ་མེད་པར་བཤད་པའི་ཕྱིར། ཁོ་
ན་རེ། བསམ་གཏན་བཞི་པ་ན་ཤིན་ཏུ་སྦྱངས་པའི་བདེ་བ་མེད་ཟེར་
ན༑ རྒྱ་ལ་སྲས་མ་ལས། བསམ་གཏན་བཞི་པ་༑་ཤིན་ཏུ་སྦྱངས་པའི་
བདེ་བ་མང་བ་ཡིན་ཞིང་ཆེས་ཕལ་ཆེ་བ་ཡིན་ཏེ། བསམ་གཏན་གཞན་
དག་ལས་བསམ་གཏན་བཞི་པ་ཆེས་ཤིན་ཏུ་སྦྱངས་པའི་ཕྱིར་རོ། །ཞེས་
གསུངས་པ་མི་འཐད་པར་ཐལ། དེ་ན་ཤིན་སྦྱངས་ཀྱི་བདེ་བ་མེད་
པའི་ཕྱིར། རྟགས་ཁས། ཡང་ཁ་ཅིག །གཟུགས་མེད་ཀྱི་དངོས་
གཞི་སྙོམས་འཇུག་ལ་ས་འོག་མའི་ཟག་བཅས་ཀྱི་ཆོས་ལ་དམིགས་པ་
མེད་དེ། དེའི་སྤྱོད་ཡུལ་ཡིན་ན་ས་འོག་མའི་ཟག་བཅས་མ་ཡིན་པས་
ཁྱབ་པའི་ཕྱིར། མཛོད་ལས། གཟུགས་མེད་དངོས་གཞི་དགེ་རྣམས་
ཀྱི༑ ༑སྤྱོད་ཡུལ་ཟག་བཅས་འོག་མ་མིན། །ཞེས་གསུངས་པའི་ཕྱིར་
ན་མ་ཁྱབ་སྟེ། བྱེ་སྨྲའི་ལུགས་ཡིན་པའི་ཕྱིར། དེར་ཐལ། བྱེ་སྨྲའི་
ལུག་ལ་གཟུགས་མེད་ཀྱི་དངོས་གཞི་སྙོམང、 འཇུག་དེ་དག་ནི་ཤིན་
ཏུ་ཞི་བ་ཡིན་པས་རང་གི་འོག་སའི་ཟག་བཅས་ཀྱི་ཆོས་དེའི་སྤྱོད་ཡུལ་
མ་ཡིན་པར་འདོད་པའི་ཕྱིར། གང་སྤེལ་ལས། ས་འོག་མའི་ཟག་
བ་དང་བཅས་པའི་དངོས་པོ་མ་ཡིན་ཏེ། ཞེས་བྱ་བ་ནི་ས་འོག་མ་རབ་
ཏུ་ཞི་བ་ཡིན་པའི་ཕྱིར་ཏེ། ཞེས་གསུངས་པའི་ཕྱིར། རྩ་བར་འདོད་

མི་ནུས་ཏེ། ཆོས་ཐམས་ཅད་མངོན་སུམ་དུ་རྟོགས་པའི་གཟུགས་མེད་
ཀྱི་དངོས་གཞི་བཞི་ཀ་ཡོད་བའི་ཕྱིར། དེར་ཐལ། དེ་བཞི་རྒྱུད་ལྡན་
གྱི་སངས་འཕགས་ོད་པའི་ཕྱིར། ཁྱབ་སྟེ། བྱེ་སྨྲའི་ལུགས་ལ་མ་
ཁྱབ་ཀྱང༌། མངོན་པ་གོང་མའི་ལུགས་ལ་སངས་འཕགས་རྒྱུད་ཀྱི་
ཤེས་པ་ཡིན་ན་ཆོས་ཐམས་ཅད་མངོན་སུམ་དུ་རྟོགས་པས་ཁྱབ་པའི་
ཕྱིར༑ ཡང་ཁ་ཅིག་གིས། བྱེ་སྨྲའི་ལུགས་ལ་གཟུགས་མེད་དངོས་
གཞི་སྙོམས་འཇུག་གི་དམིགས་པ་ལ་རང་གི་འོག་སའི་ཆོས་མེད་པར་
ཐལ༑ དེའི་དམིགས་ཡུལ་དུ་གྱུར་པའི་ཟག་བཅས་ལ་དེ་མེད་པའི་
ཕྱིར་ན་མ་ཁྱབ་སྟེ། དེའི་དམིགས་ཡུལ་ཟག་བཅས་ལ་མེད་ཀྱང་ཟག་
མེད་ལ་ས་འོག་མའི་ཆོས་ཀྱང་ཡོད་པའི་ཕྱིར། གང་སྤེལ་ལས།
དམིགས་པ་ཟག་པ་མེད་པ་ནི་རང་གི་ས་དང་ས་འོག་མ་འབའ་ཞིག་
ཏུ་མ་ཟད་ཀྱི་ས་འོག་མ་ཡང་ཡིན་ནོ། །ཞེས་གསུངས་པའི་ཕྱིར། ཡང་
ཁ་ཅིག །བྱེ་སྨྲའི་ལུཤས་ལ་གཟུགས་མེད་ཉེར་བསྡོགས་ཀྱི་དམིགས་
པ་ཡིན་ན། རང་གི་འོག་སའི་ཆོས་ཡིན་པས་ཁྱབ་པར་ཐལ། གང་
སྤེལ་ལས། ཉེར་བསྡོགས་དག་ནི་ས་འོག་མ་ལ་དམིགས་པ་ཡིན་ནོ།།
ཞེས་གསུངས་པའི་ཕྱིར་ན་མ་ཁྱབ་སྟེ། དེའི་ཉེར་བསྡོགས་ཀྱི་དམིགས་
པ་ལ་འོག་སའི་ཆོས་ཡོད་པའི་དོན་ཡིན་པའི་ཕྱིར། དེར་ཐལ། གཟུགས་

མེད་ཀྱི་ཉེར་བསྡོགས་སུ་གྱུར་པའི་འཇིག་རྟེན་པའི་བར་ཆད་མེད་ལམ་
རྣམས་ཀྱི་དམིགས་པ་རང་གི་འོག་ས་ཡིན་པ་གང་ཞིག །དེ་འདྲ་བའི་
རྣམ་གྲོལ་ལམ་རྣམས་ཀྱི་དམིགས་རང་ས་ཡིན་པའི་ཕྱིར། དང་
པོ་གྲུབ་སྟེ། ནམ་མཁའ་མཐའ་ཡས་ཀྱི་ཉེར་བསྡོགས་ཀྱི་འཇིག་རྟེན་
པའི་བར་ཆད་མེད་ལམ་དེས་བསམ་གཏན་བཞི་པ་ལ་དམིགས་པ་ནས།
སྲིད་རྩེའི་དེས་ཅི་ཡང་མེད་པའི་སྐྱེ་མཆེད་ལ་དེ་ལྟར་དམིགས་པའི་བར་
ཡིན་པའི་ཕྱིར། གང་སྤེལ་ལས། ཉེན་བསྡོགས་དག་གི་བར་ཆད་
མེད་པའི་ལམ་གང་དག་ཡིན་པ་དེ་དག་གི་དམིགས་པ་ནི་ས་འོག་མ་
ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་
ལས༑ རྣམ་པར་གྲོལ་བའི་ལམ་རྣམས་ནི་ཅི་རིགས་པར་གོང་མ་ལ་
ཞི་བ་དང་། གྱ་ནོམ་པ་དང་། ངེས་པར་འབྱུང་བའི་རྣམ་བར་ལྟའོ།།
ཞེས་གསུངས་པའི་ཕྱིར། ཡང་ཁ་ཅིག །བྱེ་སྨྲའི་ལུགས་ལ་གཟུགས་
མེད་དངོས་གཞི་ལ་རང་གི་འོག་སའི་ཟག་བཅས་ལ་དམིགས་པ་མེད་
ཀྱང་ཟག་མེད་ལ་དམིགས་པ་ཡོད་དེ། འོག་སའི་འགོག་ལམ་གཉིས་
ཀ་ལ་དམིགས་པ་ཡོད་པའི་ཕྱིར་ཟེར་ན། དེ་ཡང་མི་འཐད་པར་ཐལ།
བྱེ་སྨྲའི་ལུགས་ལ། དེ་ལ་རང་གི་འོག་མའི་ལམ་བདེན་ལ་དམིགས་
པ་ཡོད་ཀྱང་དེར་འགོག་བདེན་ལ་དམིགས་པ་མེད་པའི་ཕྱིར། དང་

པོ་གྲུབ་སྟེ། དེ་ལ་འོག་སའི་ལམ་བདེན་དུ་གྱུར་པའི་ལམ་ཆོས་ཤེས་
དང་ལམ་རྗེས་ཤེས་གཉིས་ཀྱི་ནང་ནས་ཆོས་ཤེས་ལ་དམིགས་པ་མེད་
ལ་རྗེས་ཤེས་ལ་དམིགས་པ་ཡོད་པའི་ཕྱིར། གང་སྤེལ་ལས། རྗེས་
སུ་ཤེས་པའི་ཕྱོགས་དང་མཐུན་པའི་ལམ་ཁོ་ན་དེ་དག་གི་དམིགས་པ་
ཡིན་གྱི་ཆོས་ཤེས་པའི་ཕྱོགས་དང་མཐུན་པ་ནི་མ་ཡིན་ནོ། །ཞེས་
གསུངས་པའི་ཕྱིར། གཉིས་པ་གྲུབ་སྟེ། གཟུགས་མེད་ཀྱི་དངོས་གཞི་
སྙོམས་འཇུག་བཞིས་རང་གི་འོག་སའི་སྡུག་བདེན་ལ་མི་དམིགས་པའི་
ཕྱིར༑ ཁྱབ་སྟེ། བྱེ་སྨྲའི་ལུགས་ལ་འོག་སའི་འགོག་བདེན་ལ་དམིགས་
ན་དེའི་དགག་བྱའི་སྡུག་བདེན་ལ་དམིགས་དགོས་པའི་ཕྱིར་། རྒྱལ་
སྲས་མ་ལས། ཡང་ཅིའི་ཕྱིར་གཟུགས་མེད་པ་རྣམས་རང་གི་ས་དང་
ས་གོང་མ་ཁོ་ནའི་འགོག་པ་ལ་དམིགས་ཀྱི་བསམ་གཏན་བཞིན་དུ་ས་
འོག་མའི་མ་ཡིན་ཞེ་ན། ས་འོག་མ་པའི་སྡུག་བསྔལ་ལ་མི་དམིགས་
པར་དེའི འགོག་པ་ལ་དམིགས་པར་མི་ནུས་སོ། ཞེས་གསུངས་པའི་
ཕྱིར༑ བྱེ་སྨྲའི་ལུགས་ལ། དེ་བཞིས་རང་གི་འོག་སའི་སྡུག་བདེན་
ལ་ཡི་དམིགས་པའི་རྒྱུ་མཚན་ཡོད་དེ། དེས་འོག་སའི་ཟག་བཅས་ལ་
མི་དམིགས་པའི་ཕྱིར། རྒྱལ་སྲས་མ་ལས། སྡུག་བསྔལ་ཡང་ཐམས་
ཅད་ཟག་པ་དང་བཅས་པ་ཡིན་ལ། གཟུགས་མེད་དངོས་གཞི་དགེ་

རྣམས་ཀྱི། །སྤྱོད་ཡུལ་ཟག་བཅས་འོག་མ་མིན། །ཞེས་བྱ་བ་འདི་
ཡང་ངེས་པའི་འདི་ནི་རྒྱུ་ཡིན་ནོ། །ཞེས་གསུངས་པའི་ཕྱིར། ཡང་
ཁ་ཅིག་གིས། བྱེ་སྨྲའི་ལུ་ཀས་ལ། གཟུགས་མེད་ཀྱི་དངོས་གཞི་སྙོམས་
མེད་ཟེར་ན། མི་འཐད་པར་ཐལ། གཟུགས་མེད་པ་དང་པོ་གསུམ་
དངོས་གཞི་སྙོམས་འཇུག་གི་དམིགས་ཡུལ་ལ་རང་གི་གོང་སའི་ཟག་
བཅས་ཡོད་པའི་ཕྱིར། དེར་ཐལ། སྲིད་རྩེའི་སྡུག་ཀུན་གཉིས་ལ་
དམིགས་པའི་དེ་གསུམ་གྱི་དངོས་གཞི་སྙོམས་འཇུག་ཡོད་པའི་ཕྱིར།
དེར་ཐལ། སྲིད་རྩེའི་སྡུག་ཀུན་གཉིས་ཀྱི་རྣམ་པ་བརྒྱད་རྟོགས་པའི་
དེ་གསུམ་གྱི་དངོས་གཞིའི་རྡོ་རྗེའི་ལྟ་བུའི་ཏིང་ངེ་འཛིན་བརྒྱད་རེ་བཤད་
པའི་ཕྱིར། དེ་དག་བྱེ་སྨྲའི་འདོད་ཚུལ་ཡིན་གྱི་མངོན་པ་གོང་མའི་
སྐབས་འདིར་གཟུགས་མེད་དངོས་གཞི་བཞིའི་དམིགས་ཡུལ་ལ་ཡང་
ཆོས་ཐམས་ཅད་ཡོད། སངས་འཕགས་རྒྱུད་ཀྱི་དེར་མ་ཟད་བྱང་
འཕགས་རྒྱུད་ཀྱི་དེ་དག་ལ་ཡང་གོང་འོག་གི་ཟག་བཅས་ཟག་མེད་
ཐམས་ཅད་ལ་དམིགས་པ་ཡོད་པའི་ཕྱིར།
གཉིས་པ་རང་ལུགས་ལ། བསམ་གཏན་དང་པོ་ལ་ཡན་ལག་
ལྔ་ཡོད་དེ། རྟོག་དཔྱོད་གཉེན་པོའི་ཡན་ལག །དགའ་བདེ་ཕན་ཡོན་

གྱི་ཡན་ལག །ཏིང་ངེ་འཛིན་གནས་ཀྱི་ཡན་ལག་ལྔ་ཡོད་པའི་ཕྱིར།
སེམས་པའམ་ཤེས་རབ་གང་རུང་ལ་བརྟེན་ནས་རང་ཡུལ་ལ་འཇུག་
པའི་རྩིང་བ་དང་ཀུན་ཏུ་ཚོལ་བའི་རྣམ་པས་འཇུག་པའི་ནང་གི་བརྗོད་
པ་དག་ཀུན་ནས་སློང་བའི་ཆ་ནས་བཞག་པའི་གཞན་འགྱུར་གྱི་སེམས་
བྱུང་གང་ཞིག །རང་གི་གྲོགས་བསམ་གཏན་དང་པོའི་དངོས་གཞིའི་
ཏིང་ངེ་འཛིན་དང་མཚུངས་ལྡན་ཡིན་པ་དེ། དེའི་ཡན་ལག་གི་རྟོག་
པའི་མཚན་ཉིད། དེ་ལ་སེམས་པའི་རྫས་དང་ཤེས་རབ་ཀྱི་རྫས་ཡོད།
སེམས་པའམ་ཤེས་རབ་ལ་བརྟེན་ནས་རང་ཡུལ་གྱི་ཁྱད་པར་སོགས་
ལ་འཇུག་པ་ཞིབ་པའི་སྒོས་སོ་སོར་དཔྱོད་པའི་ཆ་ནས་བཞག་པའི་
གཞན་འགྱུར་གྱི་སེམས་བྱུང་གང་ཞིག །རང་གི་གྲོགས་བསམ་གཏན་
དང་པོའི་དངོས་གཞིའི་ཏིང་ངེ་འཛིན་དང་མཚུངས་ལྡན་ཡིན་པ་དེ།
དེའི་ཡན་ལག་གི་དཔྱོད་པའི་མཚན་ཉིད། དེ་ལ་ཡང་སེམས་པའི་རྫས་
དང་ཤེས་རབ་ཀྱི་རྫས་གཉིས་ཡོད། དེ་གཉིས་དེའི་གཉེན་པོའི་ཡན་
ལག་ཡིན་ཚུལ་ཡོད་དེ། ཞི་རགས་རྣམ་ཅན་ལ་མཚོན་ན། བསམ་
གཏན་དང་པོའི་ཉེར་བསྡོགས་ཀྱི་དུས་སུ་འདོད་པ་ལ་རགས་པ་སོགས་
དང་༑ བསམ་གཏན་དང་པོ་ལ་ཞི་བ་སོགས་སུ་རྟོག་དཔྱོད་གཉིས་
ཀྱིས་སོ་སོར་དཔྱོད་པའི་སྟོབས་ཀྱིས་འདོད་ཉོན་རགས་པ་ལ་ཆགས་

བྲལ་བྱས་ཏེ་དངོས་གཞིའི་སྙོམས་འཇུག་ཐོབ་པ་ན་ཉེར་བསྡོགས་ཀྱིས་
འོག་ས་ལ་ཆགས་པ་དང་བྲལ་བྱེད་ཀྱི་རྟོག་དཔྱོད་གཉིས་ཀྱི་རྒྱུན་ཡིན་
ཞིང་འོག་སའི་ཐག་སྲིང་བྱེད་ཡིན་པས། དེའི་གཉེན་པོའི་ཡན་ལག་
ཏུ་བཞག་པའི་ཕྱིར། དེའི་བདེན་པའི་རྣམ་ཅན་ལ་ཡང་ཤེས་པར་བྱའོ།།
བསམ་གཏན་དང་པོའི་དངོས་གཞི་སྙོམས་འཇུག་གི་ཚོར་བ་ཡིད་བདེ་
ནི་དེའི་ཡན་ལག་གི་དགའ་བ་ཡིན་ཏེ། དེས་རང་དང་མཚུངས་ལྡན་
གྱི་ཡིད་ཤེས་འཁོར་བཅས་དགའ་རྣམ་གྱིས་ཚིམ་པར་བྱས་པས་དེའི་
ཡན་ལག་གི་དགའ་བར་བཞག་པའི་ཕྱིར། དེ་ལྟ་བུའི་ཚོར་བ་ཡིད་
བདེ་ནི་དེའི་ཡན་ལག་གི་བདེ་བ་ཡང་ཡིན་ཏེ། དེ་འདྲ་བའི་ཚོར་བ་
ཡིད་བདེ་དེས་ཡིད་དགའ་རྣམ་ཀྱིས་ཚིམ་པར་བྱས་སྟོབས་ཀྱིས་ལུས་
ལས་སུ་རུང་བའི་ཤིན་སྦྱངས་ཀྱི་བདེ་བ་སྐྱེད་པར་བྱེད་པའི་ཕྱིར།
དགའ་བདེ་དེ་གཉིས་དེའི་ཕན་ཡོན་གྱི་ཡན་ལག་ཏུ་བཞག་པའི་རྒྱུ་མཚན་
ཡོད་དེ། ཉེར་བསྡོགས་ཀྱི་རྟོག་དཔྱོད་གཉིས་ཀྱིས་འོག་ས་འདོད་ཁམས་
ལས་ཆགས་བྲལ་གྱིས་རྒྱལ་བ་ན་སེམས་ལ་དགའ་བདེ་ཆེན་པོ་དེ་གཉིས་
སྐྱེས་པ་ཡིན་པས་དང་པོའི་ཕན་ཡོན་གྱི་ཡན་ལག་ཏུ་བཞག་པའི་ཕྱིར།
རང་གི་གྲོགས་བསམ་གཏན་དང་པོ་དངོས་གཞིའི་ཏིང་ངེ་འཛིན་དང་
མཚུངས་ལྡན་གང་ཞིག །ཡིད་ལ་དགའ་བ་ཆེན་པོ་སྐྱེད་པའི་ཡིད་ཚོར་

སིམ་པ་དེ། དང་པོའི་ཡན་ལག་དགའ་བའི་མཚན་ཉིད། རང་གི་
གྲོགས་བསམ་གཏན་དང་པོའི་དངོས་གཞིའི་ཏིང་ངེ་འཛིན་དང་
མཚུངས་ལྡན་གང་ཞིག །ལུས་ལས་རུང་གི་ཡིད་ལ་བདེ་བ་སྐྱེ་བའི་
ཡིད་ཚོར་སིམ་པ་དེ་དང་པོའི་ཡན་ལག་གི་བདེ་བའི་མཚན་ཉིད། བྱེ་
སྨྲས་དེའི་དགའ་བ་ཡིད་བདེ་དང་། བདེ་བ་སེམས་བྱུང་ཤིན་སྦྱངས་
ཀྱི་བདེ་བ་ལ་འདོད་པ་ཡིན་ནོ། །རང་དང་མཚུངས་ལྡན་གྱི་སེམས་
སེམས་བྱུང་རྣམས་དམིགས་པ་གཅིག་ལ་སྡུད་པར་བྱེད་པའི་དང་པོའི་
དངོས་གཞིར་གྱུར་པའི་ཡུལ་ངེས་ཀྱི་སེམས་བྱུང་དེ། དང་པོའི་ཡན་
ལག་གི་ཏིང་འཛིན་གྱི་མཚན་ཉིད། དེ་ལ་གནས་ཀྱི་ཡན་ལག་དུ་བཞག་
ཚུལ་ཡོད་དེ། གཉེན་པོ་དང་ཕན་ཡོན་གྱི་ཡན་ལག་རྣམས་ཀྱི་རྟེན་
ཡིན་པས་གནས་ཀྱི་ཡན་ལག་དུ་བཞག་པའི་ཕྱིར། བསམ་གཏན་གཉིས་
པ་ལ་ཡན་ལག་བཞི་ཡོད་དེ། ནང་རབ་ཏུ་དང་བ་གཉེན་པོའི་ཡན་
ལག ༑དགའ་བདེ་ཕན་ོན་གྱི་ཡན་ལག །ཏིང་ངེ་འཛིན་གནས་ཀྱི་
ཡན་ལག་བཞི་ཡོད་པའི་ཕྱིར། རང་གི་གྲོགས་བསམ་གཏན་གཉིས་
པའི་དངོས་གཞིའི་ཏིང་ངེ་འཛིན་དང་མཚུངས་ལྡན་གང་ཞིག །རྟོག་
དཔྱོད་ཀྱི་ཀུན་དཀྲིས་དང་བྲལ་བའི་དྲན་ཤེས་བཞིན་འདུ་བྱེད་བཏང་
སྙོམས་ཅི་རིགས་ཀྱིས་བསྡུས་པ་དེ། གཉིས་པའི་ཡན་ལག་གི་ནང་

རབ་ཏུ་དང་བའི་མཚན་ཉིད། དེ་ལ་དེའི་གཉེན་པོའི་ཡན་ལག་ཏུ་བཞག་
ཚུལ་ཡོད་དི། གཉིས་པའི་ཉེར་བསྡོགས་ཀྱིས་རྟོག་དཔྱོད་འགོག་པའི་
དམིགས་རྣམ་མ་བརྗེད་པར་འཛིན་པའི་དྲན་པ་དང་། དམིགས་རྣམ་
དེ་དང་ལྡན་མི་ལྡན་བྱ་ར་བྱེད་པའི་ཤེས་བཞིན་དང་དྲན་པ་རྣལ་དུ་
འཇོག་པའི་འདུ་བྱེད་བཏང་སྙོམས་གསུམ་སྒོམ་སྟོབས་ཀྱིས་རང་གི་
ཡན་ལག་ལ་རྟོག་དཔྱོད་དང་བྲལ་བའི་བསམ་གཏན་གཉིས་པའི་དངོས་
གཞི་ཐོབ་པ་ན། སྔ་མའི་རྒྱུན་གྱི་དྲན་ཤེས་རྟོག་དཔྱོད་ཀྱིས་མི་མཉམ་
པ་མེད་པའི་བཏང་སྙོམས་གསུམ་ཐོབ་པ་དེ་དེའི་གཉེན་པོའི་ཡན་ལག་
ཏུ་བཞག་པའི་ཕྱིར། དེ་གསུམ་ལ་ནང་རབ་ཏུ་དང་བ་ཞེས་པ་ནི་རྟོག་
དཔྱོད་ཀྱི་སྙོག་པ་དང་བྲལ་བས་དེ་ལྟར་བརྗོད་དོ། །བྱེ་སྨྲ་ལྟར་ན་
བསམ་གཏན་གཉིས་པའི་ཉེར་བསྡོགས་ཀྱི་སྟོབས་ཀྱིས་མཉམ་གཞག་
གི་བསམ་གཏན་དང་པོ་ལས་ངེས་པར་འབྱུང་བ་སྟེ། ཆགས་པ་དང་
བྲལ་བ་ལ་ཡིད་ཆེས་དད་པ་དེ། གཉིས་པའི་ཡན་ལག་གི་ནང་རབ་
ཏུ་དང་བ་ཡིན་ནོ། །འདིས་ལེགས་པར་གོ་ན་ཉེར་བསྡོགས་བརྒྱད་
ཀྱི་དགའ་སྡུད་ཡིད་བྱེད་ཀྱི་དགའ་བ་ཡང་གོ་ནུས་ཏེ། དེ་ཡང་འོག་
སའི་ཉོན་མོངས་འབྲིང་གསུམ་པོ་རེ་རེ་ལས་ངེས་པར་འབྱུང་བ་ལ་ཡིད་
ཆེས་ཀྱི་དད་པ་ཡིན་པའི་ཕྱིར། རང་གི་གྲོགས་ངསམ་གཏན་གཉིས་

པའི་དངོས་གཞིའི་ཏིང་ངེ་འཛིན་དང་མཚུངས་ལྡན་གང་ཞིག །རྟོག་
དཔྱོད་ཀྱིས་དབེན་པའི་ཡིད་བདེའི་དབང་པོ་དེ། གཉིས་པའི་ཡན་ལག་
གི་དགའ་བའི་མཚན་ཉིད། རང་གི་གྲོགས་དེ་འདྲ་བའི་ཏིང་ངེ་འཛིན་
དང་མཚུངས་ལྡན་གང་ཞིག །རྟོག་དཔྱོད་ཀྱིས་དབེན་པའི་ལུས་ལས་
རུང་གིས་དྲངས་པའི་ཡིད་བདེའི་དབང་པོ་དེ། དེའི་ཡན་ལག་གི་བདེ་
བའི་མཚན་ཉིད། དེ་གཉིས་བསམ་གཏན་གཉིས་པའི་ཕན་ཡོན་གྱི་ཡན་
པའི་རྒྱུ་མཚན་གྱིས་ཡིན་ནོ། །རང་གི་གྲོགས་བསམ་གཏན་གཉིས་
པའི་ཡན་ལག་གི་དགའ་བ་སོགས་དང་མཚུངས་ལྡན་གང་ཞིག །རྟོག་
དཔྱོད་ཀྱི་ཀུན་དཀྲིས་དང་བྲལ་བའི་སེམས་རྩེ་གཅིག་པ་དེ་དེའི་ཡན་
ལག་གི་ཏིང་ངེ་འཛིན་གྱི་མཚན་ཉིད། འདི་དེའི་གནས་ཀྱི་ཡན་ལག་
ཡིན་ཚུལ་ཡང་དང་པོ་ལྟར་རོ། །བསམ་གཏན་གསུམ་པ་ལ་ཡན་ལག་
ལྔ་ཡོད་དེ། ཏང་སྙོམས་དང་དྲན་པ་དང་ཤེས་བཞིན་གཉེན་པོའི་
ཡན་ལག །བདེ་བ་ཕན་ཡོན་གྱི་ཡན་ལག །ཏིང་ངེ་འཛིན་གནས་
ཀྱི་ཡན་ལག་དང་ལྔ་ཡོད་པའི་ཕྱིར། རང་གི་གྲོགས་གསུམ་པའི་དངོས་
གཞིའི་ཏིང་ངེ་འཛིན་དང་མཚུངས་ལྡན་གང་ཞིག །རྟོག་དཔྱོད་དང་
ཚོར་བའི་དགའ་བ་ལ་ཆགས་པ་དང་བྲལ་བས་དེ་དག་གིས་མ་དཀྲུག་

པར་སེམས་བྱུང་བཏང་སྙོམས་སུ་བྱེད་པའི་འདུ་བྱེད་དེ། གསུམ་པའི་
ཡན་ལག་གི་བཏང་སྙོམས་ཀྱི་མཚན་ཉིད། རང་གི་གྲོགས་གསུམ་
པའི་དངོས་གཞིའི་ཏིང་ངེ་འཛིན་དང་མཚུངས་ལྡན་གང་ཞིག །ཚོར་
བ་དགའ་བའི་ཀུན་དཀྲིས་བཟློག་པའི་དམིགས་རྣམ་གང་རུང་གི་གཞི་
མ་བརྗེད་པའི་དྲན་པ་དེ། གསུམ་པའི་ཡན་ལག་གི་དྲན་པའི་མཚན་
ཉིད༑ རང་གི་གྲོགས་གསུམ་པའི་དངོས་གཞིའི་ཏིང་ངེ་འཛིན་དང་
མཚུངས་ལྡན་གང་ཞིག །ཚོར་བ་དགའ་བའི་ཀུན་དཀྲིས་བཟློག་པའི་
དམིགས་རྣམ་གང་རུང་དྲན་པ་དེ་དེ་ལ་གནས་མི་གནས་བྱ་ར་བྱེད་
པའི་ཤེས་རབ་དེ། གསུམ་པའི་ཡན་ལག་གི་ཤེས་བཞིན་གྱི་མཚན་
ཉིད༑ གཉེན་པོའི་ཡན་ལག་ཡིན་ཚུལ་སྔ་མ་གཉིས་ལས་ཤེས་པར་
བྱའོ༑ ༑རང་གི་གསུམ་པའི་དངོས་གཞིའི་ཏིང་ངེ་འཛིན་དང་མཚུངས་
ལྡན་གང་ཞིག །ཚོར་བ་དགའ་བའི་ཀུན་དཀྲིས་དང་བྲལ་བའི་ཚོར་
བ་བདེ་བའི་དབང་པོ་དེ། · གསུམ་པའི་ཡན་ལག་གི་བདེ་བའི་མཚན་
ཉིད༑ འདིའི་བདེ་བ་ཡིད་ཚོར་བདེ་བ་ཡིན་ཀྱང་ཡིད་བདེ་མིན་ཚུལ་
སྔར་བཤད་ཟིན་ཏོ། །ཕན་ཡོན་གྱི་ཡན་ལག་ཏུ་བཞག་ཚུལ་སྔར་ལྟར་
རོ༑ ༑རང་གི་གྲོགས་གསུམ་པའི་དངོས་གཞིའི་དྲན་ཤེས་བཏང་སྙོམས་
གསུམ་དང་མཚུངས་ལྡན་གང་ཞིག་ཚོར་བའི་དགའ་བ་མེད་པའི་སེམས་

རྩེ་གཅིག་པ་དེ།
ཉིད༑ གནས་ཀྱི་ཡན་ལག་གི་ཚུལ་སྔར་ལྟར་ཡིན་ནོ། །བསམ་གཏན་
ཞི་པ་ལ་ཡན་ལག་བཞི་ཡོད་དེ་། བཏང་སྙོམས་ཡོངས་སུ་དག་པ་
དང་༑ དྲན་པ་ཡོངས་སུ་དག་པ་དང༌། སྡུག་བསྔལ་མ་ཡིན་བདེ་
བ་ཡང་མ་ཡིན་པའི་ཚོར་བ་བཏང་སྙོམས་དང༌། སེམས་རྩེ་གཅིག་
པ་དང་བཞི་ཡོད་པའི་ཕྱིར། རང་གི་གྲོགས་བསམ་གཏན་བཞི་པའི་
གསུམ་པའི་ཡན་ལག་གི་ཏིང་ངེ་འཛིན་གྱི་མཚན་
དངོས་གཞིའི་ཏིང་ངེ་འཛིན་དང་མཚུངས་ལྡན་གང་ཞིག །བསམ་
གཏན་བཞི་པའི་སྐྱོན་བརྒྱད་ཀྱིས་གཡོ་བ་དང་བྲལ་བའི་འདུ་བྱེད་བཏང་
སྙོམས་དེ་དེའི་ཡན་ལག་གི་བཏང་སྙོམས་ཡོངས་དག་གི་མཚན་ཉིད།
རང་གི་གྲོགས་བསམ་གཏན་བཞི་པའི་དངོས་གཞིའི་ཏིང་ངེ་འཛིན་དང་
མཚུངས་ལྡན་གང་ཞིག །དེའི་སྐྱོན་བརྒྱད་ཀྱིས་གཡོ་བ་མེད་པའི་དྲན་
པ་བཞི་པའི་ཡན་ལག་གི་དྲན་པ་ཡོངས་དག་གི་མཚན་ཉིད། རང་གི་
༴གས་བསམ་གཏན་བཞིའི་ཏིང་འཛིན་དང་མཚུངས་ལྡན་གང་ཞིག།
སིམ་གདུང་བར་མ་ཉམས་སུ་མྱོང་བའི་ཡིད་ཚོར་དེ། དེའི་ཡན་ལག་
གི་ཚོར་བ་བཏང་སྙོམས་ཀྱི་མཚན་ཉིད། རང་གི་གྲོགས་བསམ་གཏན་
བཞི་པའི་དངོས་གཞིའི་བཏང་སྙོམས་ཡོངས་དག་དང་དྲན་པ་ཡོངས་
དག་དང་ཚོར་བ་བཏང་སྙོམས་གསུམ་དང་མཚུངས་ལྡན་གང་ཞིག།

དེའི་སྐྱོན་བརྒྱད་ཀྱིས་མི་གཡོ་བའི་སེམས་རྩེ་གཅིག་པ་དེ། བསམ་
གཏན་བཞི་པའི་ཡན་ལག་གི་ཏིང་ངེ་འཛིན་གྱི་མཚན་ཉིད། འདི་དག་
གཉེན་པོ་དང་ཕན་པོན་དང་གནས་ཀྱི་ཡན་ལག་ཡིན་ཚུལ་སྔར་ལྟར་
རོ༑ ༑སྐྱོན་བརྒྱད་པོ་ནི་རྟོག་དཔྱོད་གཉིས་དང་ཚོར་བ་བདེ་བ་དང་
སྡུག་བསྔལ་གཉིས་དང༌། ཡིད་བདེ་དང་ཡིད་མི་བདེ་གཉིས་དང་
དབུགས་འབྱུང་རྡུབ་གཉིས་དང་བརྒྱད་དོ། །ཡན་ལག་གི་དོན་ཡོད་
དེ༑ མཚོན་པར་བྱེད་པས་ན་ཡན་ལག་ཅེས་བརྗོད་དེ། བསམ་གཏན་
དང་པོའི་ཡན་ལག་གི་རྟོག་དཔྱོད་དགའ་བ་དེ་ཏིང་ངེ་འཛིན་ལྔས་བསམ་
གཏན་དང་པོའི་དངོས་གཞི་དེ་མཚོན་པར་བྱེད་ཅིང་གསལ་བར་བྱེད་
པའི་ཕྱིར། ཕྱི་མ་གསུམ་ལ་ཡང་དེ་ལྟར་རོ། །ཡང་ན་རྗེས་སུ་མཐུན་
པས་ན་ཡན་ལག་ཡིན་ཏེ། བསམ་གཏན་དང་པོའི་ཡན་ལག་ལྔ་བོ་
བསམ་གཏན་དང་པོའི་ས་དང་རྗེས་སུ་མཐུན་པའི་ཕྱིར། ཕྱི་མ་གསུམ་
ལ་དེ་ལྟར་རོ། ཡང་ན་ཚོགས་པས་ན་ཡན་ལག་ཡིན་ཏེ། མཆོད་
སྦྱིན་གྱི་ཡན་ལག་ལྔ་ལ་དེའི་ཡན་ལག་ཏུ་བརྗོད་པ་བཞིན་ནོ། །ཏིང་
ངེ་འཛིན་ནི་ཡན་ལག་ཡང་ཡིན་ལ་ཡན་ལག་ཅན་གྱི་བསམ་གཏན་
ཡང་ཡིན་ནོ། །བསམ་གཏན་བཞི་ལ་ཡན་ལག་གིས་རང་གི་འོག་ས་
ལས་འདས་པ་ཞེས་བརྗོད་ཚུལ་ཡོད་དེ། བསམ་གཏན་དང་པོའི་ཡན་

ལག་ལྔ་ཡོད་པའི་ནང་ནས་རྟོག་དཔྱོད་གཉིས་རང་གི་ཡན་ལག་ལ་བོར་
བས་བསམ་གཏན་གཉིས་པ་བཞག་པ་ཡིན་ཏེ། གཉིས་པའི་ཡན་ལག་
ལ་རྟོག་དཔྱོད་མེད་པའི་ཕྱིར། གསུམ་རང་གི་ཡན་ལག་ལ་བོར་ནས་
བསམ་གཏན་གསུམ་པ་བཞག་པ་ཡིན་ཏེ། གསུམ་པའི་ཡན་ལག་ལ་
རྟོག་དཔྱོད་གཉིས་དང་ཚོར་བའི་དགའ་བ་མེད་པའི་ཕྱིར། བཞི་བོར་
ནས་བསམ་གཏན་བཞི་པ་བཞག་པ་ཡིན་ཏེ། བཞི་པའི་ཡན་ལག་ལ་
རྟོག་དཔྱོད་གཉིས་ཚོར་བའི་དགའ་བདེ་གཉིས་དང་བཞི་མེད་པའི་ཕྱིར།
གཟུགས་མེད་ལ་ཡན་ལག་བཞི་མ་བཞག་པའི་རྒྱུ་མཚན་ཡོད་དེ། དེ་
བཞི་ཞི་གནས་སུ་རོ་གཅིག་པའི་ཕྱིར་ཏེ། དེ་བཞིན་ཞི་གནས་གཅིག་
པོ་ཤས་ཆེ་བ་སྟེ་རྒྱུ་བ་རགས་པ་ཡིན་གྱི་སེམས་སེམས་བྱུང་གཞན་གྱི་
རྒྱུ་བ་ཞན་ལ་ཤས་ཆེ་བ་མེད་པའི་ཕྱིར། ཁྱབ་སྟེ། ས་གང་ན་གང་
གི་རྒྱུ་བ་རགས་པ་སྟེ་ཤས་ཆེ་བ་དེ་ཡན་ལག་ཏུ་འཇོག་དགོས་པ་ཡིན་
པས། གཟུགས་མེད་བཞི་ན་ཞི་གནས་གཅིག་པོ་རྒྱུ་བ་རགས་པ་སྟེ་
ཤས་ཆེ་བར་ཡོད་ཀྱང༌། གཅིག་ལ་ཡན་ལག་གི་སྒྲར་མི་རུང་བའི་
ཕྱིར་ཟེར། གཞན་དག་དེ་བཞི་ལ་ཡན་ལག་མ་བཞག་པའི་རྒྱུ་མཚན་
ས་གང་ན་སེམས་བྱུང་གང་མ་ཕྱིན་པར་འགག་པ་ཡོད་པ་དེར་ཡན་
ལག་འཇོག་དགོས་ཏེ། བསམ་གཏན་དང་པོ་ན་སྡུག་བསྔལ་དང་ཡིད་

མི་བདེ་བ་ཚར་ཕྱིན་པར་འགག །གཉིས་པར་རྟོག་དཔྱོད་གཉིས་དང་
གསུམ་པར་ཚོར་བ་དགའ་བ་དང་། བཞི་པར་བདེ་བའི་དབང་པོ་ཚར་
ཕྱིན་པར་འགག་ལ་དེ་ཡན་ཆད་ན་སེམས་སེམས་བྱུང་གང་ཡང་ཚར་
ཕྱིན་པར་ལྡོག་པ་མེད་པའི་ཕྱིར་ཟེར་རོ། །གཟུགས་མེད་བཞི་རང་
གི་འོག་ས་ལས་དམིགས་པའི་སྒོ་ནས་འདའ་ཚུལ་ཡོད་དེ། ནམ་མཁའ་
མཐའ་ཡས་སོ་སྙམ་པ་དང་རྣམ་ཤེས་མཐའ་ཡས་སོ་སྙམ་པ་དང་
དམིགས་བྱ་ཅི་ཡང་མེད་དོ་སྙམ་པ་དང་། འདུ་ཤེས་རགས་པ་ནི་ཡོད་
པ་མིན་ལ་ཕྲ་བ་ནི་མེད་པ་མ་ཡིན་ནོ་སྙམ་པའི་དམིགས་རྣམ་བཞིའི་
སྡ་མ་སྡ་མ་དོར་ནས་ཕྱི་མ་ཕྱི་མ་ལ་འཇུག་པའི་ཕྱིར། བསམ་གཏན་
བཞི་ལ་ཆུང་འབྲིང་ཆེ་གསུམ་དུ་སྒོམ་པས་ཚངས་རིས་ནས་འབྲས་བུ་
ཆེ་བ་ཚུན་ཆད་ཀྱི་སྐྱེ་བ་གསུམ་གསུམ་འགྲུབ། གཟུགས་མེད་བཞི་
ཡང་ཆུང་འབྲིང་ཆེན་པོར་སྒོམ་པས་ཚེ་རིང་ཐུང་གི་སྐྱེ་བ་མཐོ་དམན་
སོཀས་ཡོད། དེ་གསུམ་གྱི་ཁྱད་པར་ཡོད་ངེ། གུས་སྦྱོར་བརྩོན་འགྲུས་
དྲག་པོ་དང་རྒྱུན་སྦྱོར་བརྩོན་འགྲུས་རྒྱུན་མ་ཆད་པ་ཡིན་ལ་དེ་གཉིས་
གཅིག་ཀྱང་མེད་པ་ཆུང་ངུ་དང་། གང་རུང་ཡོད་པ་འབྲིང་དང་གཉིས་
ཀ་ཡོད་བ་ཆེན་པོ་ཡིན་ནོ། །
གསུམ་པ་རྩོད་པ་སྤོང་བ་ལ་ཁོ་ན་རེ། གཟུགས་མེད་ནམ་མཁའ་

མཐའ་ཡས་ཀྱི་དངོས་གཞི་སྙོམས་འཇུག་ཡིན་ན། ནམ་མཁའ་མཐའ་
ཡས་སོ་སྙམ་པའི་དམིགས་རྣམ་ཅན་ཡིན་པས་ཁྱབ་པར་ཐལ། དེའི་
ཉེར་བསྡོགས་ཀྱིས་སྒོམ་ཚུལ་དེ་ལྟར་སྒོམ་པའི་ཕྱིར་ན་མ་ཁྱབ། ཉེར་
བསྡོགས་ཀྱིས་དེ་ལྟར་སྒོམ་ནས་དངོས་གཞིར་གྱུར་པ་ན་ནམ་མཁའ་
ལ་དམིགས་པ་དང་རང་སའི་ཕུང་པོ་བཞི་ལ་དམིགས་པ་ཡང་ཡོད་ལ།
བདག་མེད་ཕྲ་རགས་ལ་དམིགས་པའི་རྣམ་ཅན་ཡང་ཡོད་པའི་ཕྱིར།
དང་པོ་གྲུབ་སྟེ། ཉན་ས་ལས། དངོས་གཞི་ལ་སྙོམས་པར་མི་འཇུག་
པའི་བར་དུ་ནི་ནམ་མཁའ་ཁོ་ན་ལ་དམིགས་པར་བྱེད་དོ། །སྙོམས་
པར་ཞུགས་ནས་ནི་ནམ་མཁའི་དེ་ཉིད་དང་དེ་ལས་གཞན་པའི་རང་
གི་སའི་ཕུང་པོ་རྣམས་ལ་དམིགས་པར་བྱེད་དོ། །ཞེས་གསུངས་པའི་
ཕྱིར༑ གཉིས་པ་གྲུབ་སྟེ། དེའི་དངོས་གཞིར་གྱུར་པའི་ཉན་ཐོས་
ཀྱི་སྒོམ་ལམ་བར་ཆད་མེད་ལམ་དང་ཐེག་ཆེན་གྱི་སྒོམ་ལམ་བར་ཆད་
མེད་ལམ་མང་པོ་ོ་ད་པའི་ཕྱིར། དེར་ཐལ། ཟག་མེད་ས་དགུ་འདྲེན་
ཚུལ་ཡོད་པའི་ཕྱིར། ཕྱི་མ་གསུམ་ལ་ཡང་རིགས་པ་བསྒྲེ་ཚུལ་ཤེས་
སོ༑ ༑ཁོ་ན་རེ། སྲིད་རྩེའི་དངོས་གཞི་སྙོམས་འཇུག་ཏུ་གྱུར་པའི་
ཐེག་ཆེན་སྒོམ་ལམ་བར་ཆད་མེད་ལམ་ཆོས་ཅན། ཁྱོད་ཀྱི་ཡན་ལག་
མེད་པར་ཐལ། ཁྱོད་གཟུགས་མེད་ཀྱི་དངོས་གཞི་སྙོམས་འཇུག་ཡིན་

པའི་ཕྱིར་ན་མ་ཁྱབ་སྟེ། དེའི་ཡན་ལག་སྲིད་རྩེའི་དངོས་གཞི་སྙོམས་
འཇུག་གི་ཡན་ལག་མ་ཡིན་པའི་ཕྱིར། གོང་དུ་འདོད་མི་ནུས་ཏེ། དེའི་
ཡན་ལག་ཡོད་པའི་ཕྱིར། མ་གྲུཌ་ན། དེ་འདྲ་བའི་ཐེག་ཆེན་གྱི་སྒོམ་
ལམ་བར་ཆད་མེད་ལམ་ཆོས་ཅན། ཁྱོད་ཀྱི་ཡན་ལག་ཡོད་པར་ཐལ།
ཁྱོད་ཡན་ལག་ཅན་གྱི་ལམ་ཤེས་ཡིན་པའི་ཕྱིར། དེར་ཐལ། ཁྱོད་
ལམ་ཤེས་ཡིན་པའི་ཕྱིར། ཡང་ཁ་ཅིག །བསམ་གཏན་གྱི་དངོས་
གཞི་ཡིན་ན་རང་གི་ཡན་ལག་དང་ལྡན་པས་ཁྱབ་པར་ཐལ། ཁྱོད་
ཀྱི་མཚན་ཉིད་འཐད་པའི་ཕྱིར། འདོད་ན། གཅིག་ཆར་བའི་དགྲ་
བཅོམ་རྒྱུད་ཀྱི་བསམ་གཏན་གཉིས་པའི་དངོས་གཞི་སྙོམས་འཇུག་དེ་
ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་
ཀྱི་གཉེན་པོའི་ཡན་ལག་ཡོད་པར་ཐལ། འདོད་པའི་ཕྱིར། འདོད་
ན༑ རང་གི་ཉེར་བསྡོགས་དུས་ཀྱི་འོག་ས་ལས་རྒྱལ་བྱེད་ཀྱི་གཉེན་
པོའི་རིགས་རྒྱུན་ཡོད་པར་ཐལ། དེའི་གཉེན་པོའི་ཡན་ལག་ཡོད་པའི་
ཕྱིར་ན་མ་ཁྱབ། ཁོ་ན་རེ། ཁྱབ་པ་ཡོད་པར་ཐལ། སྔར་བསམ་
གཏན་བཞིའི་གཉེན་པོའི་ཡན་ལག་རང་རང་གི་ཉེར་བསྡོགས་དུས་ཀྱི་
འོག་སའི་གཉེན་པོའི་རྒྱུན་ཡིན་ཚུལ་གྱིས་བཞག་པའི་ཕྱིར་ན་ཡང་མ་
ཁྱབ་སྟེ། ཉེར་བསྡོགས་སྔོན་དུ་སོང་བ་དང་སྤྱིར་བཏང་ཡིན་གྱི་ཁྱབ་

མཐའ་སྔར་ཡང་མ་བཤད་པའི་ཕྱིར། ཡང་ཁོ་ན་རེ། དེའི་རྒྱུད་ཀྱི་
བསམ་གཏན་གཉིས་པའི་དངོས་གཞི་སྙོམས་འཇུག་དེ་ཆོས་ཅན། རྟོག་
དཔྱོད་དང་བཅས་པར་ཐལ། རྟོག་དཔྱོད་མ་སྔངས་པའི་རྒྱུད་ཀྱི་ཤེས་
འོ་ན་དེའི་མིག་ཤེས་ཆོས་ཅན། རྟོག་པ་ཡིན་པའི་ཕྱིར་ན་མ་ཁྱབ།
པ་དང་བཅས་པའི་ཤེས་པ་ཡིན་པར་ཐལ། རྟོག་པ་མ་སྤངས་པའི་
རྒྱུད་ཀྱི་ཤེས་པ་ཡིན་པའི་ཕྱིར། ཁྱབ་པ་འགྲིགས། འདོད་མི་ནུས་
ཏེ༑ རྟོག་བྲལ་ཡིན་པའི་ཕྱིར། དེར་ཐལ། དབང་ཤེས་ཡིན་པའི་
ཕྱིར༑ ཁོ་ན་རེ། བསམ་གཟུགས་ཀྱི་མཐའ་དཔྱོད་ཆེན་མོ་ལས། ཤིན་
སྦྱངས་དེ་གང་ཟག་འགའ་ཞིག་ལ་བདེ་བ་སྐྱེད་བྱེད་ཡིན་ཀྱང་ཁྱབ་
མཐའ་མ་ངེས་པའི་ཕྱིར་ཏེ། སྤྱིར་དེ་ལྟར་ཡིན་ཀྱང་བཞི་པར་མི་སྐྱེད་
པའི་རྒྱུ་མཚན་ཡོད་དེ། བདེ་བ་ལ་ཆགས་བྲལ་བྱས་པའི་གནད་ཀྱིས་
ཡིན་པའི་ཕྱིར་གསུངས་པ་དང་ཁྱོད་འགལ་བར་ཐལ། བསམ་གཏན་
བཞི་ན་ཤིན་སྦྱངས་ཀྱི་བདེ་བ་སྔ་མ་གསུམ་ལས་ཀྱང་ཆེ་བར་ཁྱོད་
འདོད་པའི་ཕྱིར་ན་མ་ཁྱབ་སྟེ། དེ་ནི་བཞི་པའི་དངོས་གཞི་དེ་ན་ཤིན་
སྦྱངས་ཀྱི་སྟོབས་ཀྱིས་ཚོར་བའི་བདེ་བ་མི་སྐྱེད་པའི་དོན་ཡིན་པའི་ཕྱིར།
ཁོ་ན་རེ། ཡང་མཐའ་དཔྱོད་ཆེན་མོ་ལས། དང་པོ་གཉིས་ན་དགའ་
བདེ་གཉིས་སྐྱེ་ལ། དང་པོ་གཉིས་ལ་དེ་གཉིས་སྐྱེ་བའི་རྒྱུ་ལུས་སེམས་

ལས་རུང་ཁྱད་པར་ཅན་ཡོད་ཅིང་དགའ་བ་ལ་སྐྱོན་དུ་བལྟས་ནས་མ་
བཀག་ལ། གསུམ་པ་ལའང་རྒྱུ་དེ་གཉིས་ཡོད་ཀྱང་དགའ་བ་ལ་གཡོ་
བ་སོགས་ཀྱི་སྐྱོན་དུ་ལྟས་ནས་སྐྱེར་མ་བཅུག་པའི་ཕྱིར་གསུངས་པ་
དང་འགལ་བར་ཐལ། ཁྱོད་ཀྱིས་བསམ་གཏན་གསུམ་པར་མ་ཟད་
བཞི་པའི་དངོས་གཞི་ན་དགའ་བ་ཡོད་པར་འདོད་པའི་ཕྱིར་ན་མ་ཁྱབ་
སྟེ༑ དེའི་དོན་ཡང་ཚོར་བ་ཡིད་བདེ་ལ་དགའ་བར་བཞག་པའི་དགའ་
བདེ་དེ་ན་མེད་པའི་དོན་ཡིན་ཚུལ་ཆེས་གསལ་བའི་ཕྱིར། ཁྱོད་ནི་
གསུངས་དེ་དག་གི་ཚིག་ཟིན་ཁོ་ན་ལས་དོན་མ་གོ་བ་གཅིག་ཡིན་པར་
ཐལ༑ མཐའ་དཔྱོད་རིན་པོ་ཆེའི་གོང་འོག་དུ་མར་འགོག་བདེན་དང་
ལམ་བདེན་ལ་དམིགས་པའི་མངོན་འདོད་ཀྱི་དད་པ་དེ་དགའ་བ་དང་
དད་པ་གཉིས་ཀ་ཡིན་པའི་མུར་གསུངས་ཤིང༌། དེ་བསམ་གཏན་གསུམ་
པ་དང་བཞི་པའི་དངོས་གཞི་ན་ཡོད་པར་ཐུན་མོང་དུ་ཚད་མས་གྲུབ་
པའི་ཕྱིར། དེར་ཇལ། བསམ་གཏན་བཞི་པའི་དངོས་གཤིར་གྱུར་
པའི་དཀོན་མཆོག་གསུམ་ལ་ཡིད་ཆེས་ཀྱི་དད་པ་ཡོད་པ་གང་ཞིག །དེ་
ཡོད་ན་ཆོས་དཀོན་མཆོག་ལ་ཡིད་ཆེས་ཀྱི་དད་པ་ཡོད་དགོས། དེ་
ཡོད་ན་འགོག་ལམ་གཉིས་ལ་ཡིད་ཆེས་ཀྱི་དད་པ་དགོས། དེ་ཡོད་
ན་དེ་གཉིས་ལ་དམིགས་པའི་མངོན་འདོད་ཀྱི་དད་པ་ཡོད་དགོས་པའི་

ཕྱིར༑ དེར་མ་ཟད་གསུང་རབ་ལས་དགའ་བ་མང་པོ་བཤད་པ་ཡོད་
དེ༑ བསམ་གཏན་ཡན་ལག་གི་དགའ་བ་དང༌། ཚད་མེད་བཞིའི་
ནང་ཚན་གྱི་དགའ་བ་དང་། རྗེས་རྔུ་ཡི་རང་གི་དགའ་བ་དང་། དགའ་
བ་ཉོན་མོངས་ཅན་དང་། ཉོན་མོངས་ཅན་མ་ཡིན་པའི་དགའ་བ་དང་།
བྱང་ཆུབ་ཡན་ལག་གི་ནང་ཚན་གྱི་དགའ་བ་ཡང་དག་བྱང་ཆུབ་ཀྱི་
ཡན་ལག་གི་དགའ་བ་དང༌། ས་དང་པོ་རབ་ཏུ་དགའ་བའི་དགའ་བ་
ལ་སོགས་པ་དགའ་བ་མཐའ་ཡས་པ་བཤད་པའི་ཕྱིར།
སྨྲས་པ། མཁྱེན་གཏེར་གཉིས་པ་ཁོ་བོའི་རྣམ་དཔྱོད་ཀྱི། །ཉིན་
བྱེད་གཉིས་པ་མངོན་པར་ཤར་བ་ན། །རྒྱལ་བ་གཉིས་པའི་བསྟན་
པའི་པད་ཚལ་རྒྱས། །རྗེས་འབྲང་གཉིས་པའི་བུང་བས་གླུ་དབྱངས་
སྒྲོགས། །བློ་གསལ་ཀླུ་དབང་བྱེ་བས་རོལ་པའི་གནས། རྙོགས་བྲལ་
ལེགས་བཤད་གསར་པའི་ཆུ་གཏེར་འཁྱིལ། །ལུང་རིགས་ཝུ་བའི་
འཛུམ་འཕྲེང་འཁྲིགས་པའི་མཚོ། །དཔལ་ལྡན་བླ་མ་འཇིག་རྟེན་
མུན་སེལ་མཆོད། །ལེགས་བཤད་འབྱུང་གནས་བླ་མ་ཡི་དམ་ལྷ།།
དབྱེར་མེད་སྙིང་གི་པད་མོར་གུས་བརྟེན་པས། །བློ་གྲོས་དབྱར་མཚོར་
འགྲན་པའི་ཟླར་གྱུར་ཏེ། །ཆོས་མངོན་སྨྲ་བའི་མི་འཇིགས་སྤོབས་
པ་ཐོབ། །དེ་མཐུས་ཕྲ་ཞིང་ཞིབ་མོའི་རྣམ་དཔྱོད་ཀྱིས། །རྣམ་པར་

དཔྱད་ནས་འཕགས་པའི་ཡུལ་སྐྱེས་པའི། །གཞུང་མང་སྨྲ་བའི་མཁས་
པ་ཕལ་གྱི་ཕྱོགས། །འཇིགས་ན་གངས་ལྗོངས་གནའ་རྒན་ལྟ་ཡང་
ཅི༑ ༑༨ཇེགས་མེད་སྨྲ་བའི་གདོང་ལྔའི་དབང་ོ་ཡིས། །མངོན་
པར་བསྒྲགས་པའི་ལེགས་བཤད་ང་རོ་ཡིས། །སྨྲ་ངན་རི་དྭགས་བྱེ་
བའི་དཔའ་བཀོང་སྟེ། །བློ་གསལ་བྱེ་བ་མ་རིག་གཉིད་ལས་བསླངས།།
འདི་ན་ལེགས་བཤད་ནོར་གྱིས་ཡོངས་གང་བའི། །གན་མཛོད་སྒོ་
འཕར་བརྒྱ་ཕྲག་ཅིག་ཅར་ཕྱེ། །ཐོས་བསམ་ནོར་གྱིས་དབུལ་བའི་
ཤེས་ལྡན་དག །རྒྱུ་མ་ལེབ་མོའི་ནད་དེ་མི་གསོ་འམ་ཅི། །གུས་རྟག་
བརྩོན་པས་མཐའ་ཡས་གཞུང་ལུགས་ལ། །ཡུན་རིང་ངལ་བ་བརྒྱ་
ཕྲག་བརྟེན་བྱས་ནས། །ཚུལ་འདིར་དཔྱད་ཀྱང་ཚུར་མཐོང་བློས་བྱས་
ཀྱིས༑ ༑ནོངས་པ་ཅི་མཆིས་ལྷ་དང་བླ་མར་བཤགས། །འདིར་འབད་
བསོད་ནམས་སྟོན་ཀའི་ཟླ་བ་ལ། །འགྲན་པའི་ཟླར་གྱུར་གང་ཞིག་
ཐོབ་པ་དང༌། །དུས་གསུམ་བསགས་པའི་རང་གན་དགེ་བའི་ཚོགས།།
མ་ལུས་གཅིག་ཏུ་བསྡུས་ཤིང་བསྡོམས་པ་འདིས། །འཇིག་རྟེན་ཀུན་
གྱི་ནད་མུག་འཁྲུགས་རྩོད་ཞི། །ཆར་ཆུ་དུས་འབབ་ལོ་ཕྱུགས་རྟག་
ཏུ་ལེགས། །དགེ་འདུན་ཐུགས་མཐུན་ཐོས་བསམ་སྒོམ་འཕེལ་ཏེ། །བཀྲ་
ཤིས་དཔལ་གྱིས་འཇིག་རྟེན་ཀུན་ཁྱབ་ཤོག །རྒྱལ་བསྟན་སྤྱི་དང་རྒྱལ་

བ་གཉིས་པ་ཡི། །མདོ་སྔགས་བསྟན་པ་ཕྱོགས་བཅུར་རྒྱས་པ་ལ།།
འགལ་རྐྱེན་ཀུན་ཞི་མཐུན་རྐྱེན་ཀུན་འཛོམས་ཏེ། །སྲིད་མཐའི་བར་
དུ་དར་ཞིང་རྒྱས་གྱུར་ིག །
ཅེས་བསམ་གཟུགས་ཀྱི་མཐའ་དཔྱོད་ལེགས་བཤད་མཛོད་ཀྱི་
སྒོ་འབྱེད་ཅེས་བྱ་བ་འདི་ནི་རང་གི་སློབ་མ་མཐོ་དམན་མང་པོས་དགོས་
ཞེས་ཡང་ཡང་བསྐུལ་ཞིང་། ཁྱད་པར་དུ་སྐྱོར་དཔོན་བཀྲ་ཤིས་དོན་
འགྲུབ། རབ་འབྱམས་པ་ཀུན་དགའ་བཀྲ་ཤིས། ཆོས་མཛད་དགེ་
ལེགས་རྒྱ་མཚོ། དགེ་སློང་བློ་བཟང་བསམ་འཕེལ་སོགས་འཛིན་གྲྭ་
ཚང་མས་དངོས་པོའི་སྐྱེས་དང་བཅས་བསྐུལ་བ་དང་དུ་བླངས་ནས།
ཐེག་པ་ཆེན་པོའི་དགེ་བའི་བཤེས་གཉེན་འགྲན་པའི་ཟླ་དང་བྲལ་བ་ཤེས་
བྱ་ཐམས་ཅད་ལ་ཐོགས་པ་མེད་པར་གཟིགས་པའི་སྤྱན་མངའ་བ་ངེས་
པ་དོན་གྱི་ཐམས་ཅད་མཁྱེན་པ་ཆེན་པོ། མཚན་བརྗོད་པར་དཀའ་
བ་བདག་གི་མཁན་རིན་པོ་ཆེ་ཆོས་རྗེ་འཇམ་དབྱངས་བཞད་པའི་རྡོ་
རྗེའི་ཞལ་སྔ་ནས་ཀྱི་ཞབས་རྡུལ་སྤྱི་བོར་ལེན་ཞང་གསུང་གི་བདུད་རྩིས་
མངོན་པར་འཚོ་བ་ཤཱཀྱའི་དགེ་སློང་སྡོམ་བརྩོན་པ་མདོ་སྔགས་ཀྱི་
གཞུང་ལུགས་ལ་སྦྱངས་པ་མི་དམན་པ་དཀའ་བཅུ་སྨྲ་བ་ངག་དབང་
བཀྲ་ཤིས་པའི་དཔལ་གྱིས། ཉན་ས་ཀུན་བཏུས་མཛོད་ཀྱི་འགྲེལ་པ་

འགྲེལ་བཤད་གཉིས་དང་རྣམ་བཤད་གསེར་ཕྲེང་སོགས་དང་། ཁྱད་
པར་དུ་མཁན་ཆེན་ཆོས་ཀྱི་རྗེ་རིན་པོ་ཆེའི་ཡིག་ཆ་སྔ་ཕྱི་རྣམས་ལ་ཡུན་
རིང་དུ་འདྲིས་པར་བྱས་ནས་ཞི་ལྷག་!ན་ཆད་ལམ་རིམ་གྱི་ཚིག་ཟིན་
གཞིར་བཞག །ལྷག་མ་རྣམས་བསམ་གཟུགས་ཀྱི་མཐའ་དཔྱོད་ཆེན་
མོ་དང་མངོན་པ་མཛོད་ཀྱི་མཐའ་དཔྱོད་སོགས་ནས་བཏུས་ཏེ་ཡོངས་
འཛིན་གྱི་ལོ་ཧོར་ཟླ་གསུམ་པའི་ཡར་ཚེས་ལ་དགའ་ལྡན་བཤད་སྒྲུབ་
དར་རྒྱས་བཀྲ་ཤིས་ཀུན་ནས་འཁྱིལ་བའི་གླིང་དུ་མཇུག་རྫོགས་པར་
སྦྱར་བའི་ཡི་གེ་བ་ནི་རབ་འབྱམས་པ་ཀུན་དགའ་བཀྲ་ཤིས་དང༌།
དཀའ་བཅུ་པ་བློ་བཟང་བསམ་འཕེལ་གཉིས་ཀྱིས་བྲིས་པ་འདིས་རྒྱལ་
བའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་
རིང་དུ་གནས་པར་གྱུར་ཅིག། །།

༈ རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་
ཚུལ་དལ་འབབ་ཀླུང་། །ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་
ཡོངས་འཁྲུང་ལེགས་བཤད་བདུད་རྩི་འདི། །དཔར་དུ་བསྐྲུན་པའི་རྣམ་དཀར་ཕུང་
པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་
བ་མ་ལུས་པ། །ངེས་ལེགས་ནོར་བུའི་མཛོད་ལ་དབང་འབྱོར་ཤོག །ཅེས་འཛམ་
གླིང་ཡངས་པའི་ཁྱོན་ལ་འཚེ་མེད་ཞི་བའི་ལམ་སྟོན་རྣམ་འདྲེན་ཤཱཀྱ་སེངྒེའི་རིང་
ལུགས་སྒོ་ཀུན་ནས་རྒྱས་པ་སོགས་འཕྲལ་ཡུན་ལེགས་ཚོགས་དུ་མའི་ཆེད་དུ་
དམིགས༑ ནང་བསྟན་གྲུབ་མཐའ་རིས་མེད་ཀྱི་གསུང་རབ་དག་དཔར་དུ་བསྐྲུན་དང་
བསྐྲུན་འགྱུར་གང་ལའང་སྦྱར་ཆོག་པའི་དགེ་བསྔོའི་སྨོན་ཚིག་ཏུ །།
